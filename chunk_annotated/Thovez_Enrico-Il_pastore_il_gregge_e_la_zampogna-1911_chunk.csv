"filename","nome","titolo","anno","chunk","DIL"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","﻿ENRICO THOVEZ Il Pastore, il Gregge e la Zampogna Dall'Inno a Satana alla Laus Vitae I IL PASTORE. Von allem Geschrieben liebe ich nur Das, was Einer mit seinen Blute schreibt Zarathustra L'amoroso carroccio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando sul limitare della fanciullezza il fantasma ridente della Poesia uscì dai veli dell'incomposto tumulto dell'essere che si affacciava bramoso alla vita, inconscio ancora della natura del proprio ardore e dei mezzi di estrinsecare la piena irrompente dell'affetto e della meraviglia, novità grandi e misteriose erano avvenute nella repubblica letteraria italiana. Gli antichi dèi erano stati sbandeggiati ed i nuovi non avevano ancora ottenuto l'exequatur dalle autorità costituite. Una grande incertezza regnava nelle scuole e più di un vecchio insegnante vi perse il latino; ma i più continuavano nel consueto indirizzo, confidando in un prossimo ristabilimento dell'ordine.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Cinque Maggio, La Pentecoste, La Risurrezione erano, come pel passato, mandati religiosamente a memoria, ed i Diritti e Doveri di Silvio Pellico continuavano a murare le basi etiche delle anime nuove: ogni tentativo di recare in iscuola le questioni del giorno era prontamente soffocato sul nascere, e soltanto da certi nebulosi ammonimenti sul dovere di guardarci dall'empietà e dall'errore, di conservarci onesti e timorati si induceva che qualche gran cosa doveva esser accaduta. Fatica inutile! Il nemico era dentro le mura.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non era colpa di alcuno se avevamo candidamente appreso ad amar di nascosto nel Foscolo e nel Leopardi quella poesia che cercavamo invano nelle verbosità declamatorie del Monti e nell'umiltà borghese dei Promessi Sposi; se, inconsci ancora di romanticismo e di naturalismo, buttavamo dalla finestra gli Inni sacri e la Francesca da Rimini; se i nostri polmoni sentivano bisogno di un'aria più fresca e vitale, di una poesia in cui la bellezza del mondo e la gioia della luce e gli spasimi del desiderio e il fremito della vita e gli impeti della passione e i diritti della ragione non fossero conculcati da imposizioni confessionali o avvelenati da rancide salse di accademia. E un giorno, un giorno memorabile, un fanciullo recò in iscuola nascostamente un libro, un libro di cui ci era giunto confusamente agli orecchi il rombo della fama, una fama di audacia e di perversità, di empietà e di stoltezza. Quel libro era le Odi Barbare.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Con quale indicibile fremito, con quale invasamento febbrile ci gettammo su quelle pagine! Per la prima volta ci parve che tutto un mondo, il mondo che sentivamo ribollire confusamente in noi, ci fosse svelato, evocato con pienezza di vita vera, con caldezza impareggiabile di spiriti, con armonia inaudita di suoni, con magìa insuperabile di colori: la natura e la storia, la realtà ed il sogno, l'amore e il dolore, l'ebbrezza ed il dissolvimento, il presentimento e il rimpianto: un mondo superbo di luci ed ombre meravigliose, ora balzante di evidenza per muscoli michelangioleschi, rilevato e marmoreo come un bassorilievo antico, ora sfumante in penombre di mistero come le navate di una chiesa gotica. E quei versi imparammo a memoria, e li ripetemmo a noi stessi con brividi di delizioso terrore, con palpiti di amore e di riconoscenza, con un esaltamento frenetico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non tutto potevano comprendere le nostre menti quasi puerili; ma l'ombra di quell'impenetrabile circondava come di un mistero sacro il pensiero e la figura del poeta; e l'opera ci parve divina, ed il poeta un gigante. Erano gli anni intorno all'80 e per aria si respirava ancora l'acrità della polvere ed il fremito della pugna. I battaglioni sanculotti della nuova scuola classica paganeggiante cacciavano ignominiosamente le estreme colonne del nemico in fuga.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le ultime reclute cristiano-romantiche, strette da presso contro il deprecato fiume della erudizione, giungevano trafelate al margine periglioso con la zazzera in iscompiglio, il liuto fesso ed il terrore negli occhi, e volendo guadare le acque infide, vi annegavano miseramente, stringendo al seno il crocifisso di vecchio avorio. Possono i giovani d'oggi comprendere che cosa sia stato il Carducci per la generazione nata fra il 60 ed il 70? Non è possibile: troppo sono mutate le condizioni politiche e sociali, le correnti intellettuali, i bisogni, la vita.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mutati, e di quanto, siamo noi stessi, e già siamo indotti a considerare con occhio di storico il fenomeno del nostro stesso entusiasmo. Possono i giovani d'oggi apprezzare la schiettezza intimamente italiana, la serenità classica, l'ardenza patriottica, la dignità civile dell'opera del Carducci: non possono comprendere come egli dominasse allora tutte le correnti ideali, come sembrasse al nostro cuore integrare l'anima stessa della patria. Egli era il dittatore ideale non solo della letteratura, ma della vita italiana in quanto essa avesse di più giovane ed animoso.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Avvenimento letterario o politico o sociale non scuoteva il cuore della patria senza che gli occhi dei giovani si volgessero idealmente a Bologna, in attesa di una parola del maestro. E la parola veniva: ed era un telegramma, una lettera, un articolo di giornale, una orazione, un'ode. Aspre e violente talora le parole, gonfie d'ira e di sdegno quando pareva al poeta che male uomini ed istituti provvedessero al bene ed alla dignità della patria; infiammate ed ardenti nel rievocare le glorie antiche della nazione, alate di lirico entusiasmo nel commemorare gli eroi nuovi, gravi e solenni nel piangere i lutti: ammonitrici sempre.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poichè il poeta non intendeva essere e non era soltanto poeta: egli ambiva innanzi tutto e sopratutto di essere l'educatore degli Italiani, il restauratore delle schiette tradizioni, l'animatore di una nuova Italia, degna delle due antiche. Quale fra i grandi poeti contemporanei aveva azione così larga, profonda e completa sulla propria nazione? Altri spiriti supremi contava la poesia dell'età nostra, talora maggiori di lui in calore lirico, in profondità affettiva, in originalità di visione, in novità di forme, ma nè l'Hugo, nè il Rossetti, nè il Browning, nè il Tennyson, nè il Whitman parevano coniare così possentemente col proprio stampo l'anima letteraria della stirpe, atteggiarne tutte le espressioni ideali, avviarne tutte le tendenze: la moderna letteratura italiana sgorgava quasi intera dall'esempio e dall'insegnamento del Carducci.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Chiaro ne era il modo. Non era il Carducci uno spirito raro, assorto in un sogno di bellezza, in un ideale d'arte, in una speculazione filosofica; non era il poeta che all'infuori dei vincoli etnici e delle vicende politiche del proprio tempo, tende all'universalità della visione, si applica a investigare i problemi dell'essere in quanto hanno di immanente e di eterno: era innanzi tutto un cittadino, ed un cittadino di Roma, un rivendicatore della grandezza repubblicana, un incitatore degli Italiani a proseguire la missione assegnata dai fati alla romanità. L'amor patrio era in lui il motore primo e massimo della sua attività di poeta, di studioso e di cittadino.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La patria era in cima dei suoi pensieri, ed egli l'amava d'un amore ardentissimo, geloso, violento, feroce quasi, e quanto e quanti gli parevano d'inciampo a quel suo amore combatteva con l'aspra forza della sua robusta natura esuberante di vitalità, vibrante d'energia, scintillante di ingegno. L'italianità non era in lui, come era stata e fu per altri, un'affettazione rettorica, una speculazione professionale, un dilettantismo letterario; era un bisogno prepotente del suo spirito, del suo cuore, del suo essere intero. Posto dalla sorte ad assistere alle lotte per l'indipendenza e per l'unità, testimone degli eroismi e delle viltà, delle speranze e degli scoramenti, delle gioie e dei lutti attraverso i quali si era formata la nuova Italia, il suo spirito si era immedesimato con lo spirito stesso della patria ed alla grandezza di essa si era consacrato intero.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E poichè gli spiriti e le forme della letteratura e della vita del tempo gli parevano indegni del suo sogno di grandezza, egli si volse a combatterli con selvaggia violenza: l'idea romantica in letteratura, l'idea cristiana nella vita, l'idea conservatrice in politica: e fu ostentatamente classico, pagano e repubblicano. Dall'imitazione bigotta del Manzoni era sorta una letteratura snervata e melensa, fiacca di pensiero, pedestre di stile: contro di essa il Carducci avventò gli strali più acuti della sua faretra. I manzoniani erano credenti: egli si dichiarò pagano e cantò Febo Apolline e Diana Trivia e Satana; la dizione poetica cercava di farsi umile e piana, prosaica e borghese: egli la rituffò nelle fonti classiche e la ritrasse sonora ed illustre; la prosa si studiava di avvicinarsi all'uso del parlare, non rifuggiva dai riboboli e dalle sgrammaticature, amava per libidine di naturalezza parer povera e scolorita: egli, pel tramite del Giordani e del Foscolo, la riannodò ai grandi del cinquecento, la rese aulica e ricca, varia e perspicua, sonora e colorita, abbondante ed etimologicamente impeccabile; la critica letteraria si era volta all'impressionismo estetico soggettivo: egli la rinsaldò sulle basi della ricerca documentata e dell'analisi storica obbiettiva; le scuole di lettere erano scivolate nell'accademia della letteratura spicciola ed amena: egli ricondusse la propria ad officina di studi faticosi e severi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma quest'opera di reazione, che solo un ardente entusiasmo, una volontà indomabile ed una ferrea tempra di lavoratore potevano condurre a buon fine, non sarebbe riuscita se il Carducci non avesse potuto animarla di un caldo spirito di poesia. Fu questo il segreto del fascino che circondò il suo spirito e la sua persona, che lo attorniò di amici ferventi, di scolari devoti, di seguaci entusiasti, che valse a sgomentare anche gli avversarii più accaniti, a rendere pieno e luminoso il suo trionfo, e farlo acclamare poeta massimo e maestro degli Italiani. Come ci parve grande in quei giorni il Carducci!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La prosa irruente e sonora delle Confessioni e Battaglie ci destava con fremiti di impazienza alle lotte del pensiero per le idealità dell'arte e della vita; i Giambi ed Epodi ci suscitavano a ribellioni di patriottico sdegno contro le viltà dei politicanti; le Nuove Poesie nutrivano di teneri fantasmi le nostre bramosie amorose; le Odi Barbare evocavano ai nostri occhi rapiti l'augusto mondo pagano, la serena bellezza dell'Ellade e la forza di Roma. Furono begli anni quelli! Quando all'umile scolaretto i distici e le saffiche, le alcaiche e le asclepiadee rivelavano un mondo ignorato di sensi e di suoni, quando le rime ed i giambi eccitavano e nutrivano con le loro melodie carezzevoli e fiere lo spirito di libertà e di giustizia, il senso fantastico della storia, l'entusiasmo per l'antichità classica, lo spasimo della gloria!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Con quali brividi, con quale struggimento ripetemmo a noi stessi in un giorno di pioggia primaverile: Gelido il vento pei lunghi e candidi intercolonnii feria...; quali sensi severi, quali rapimenti di immensità ci diedero in una notte di maggio quei versi: Candida, antica, vereconda luna...; con quali fremiti mortali il presentimento della gloria ci scosse il cuore, leggendo: O immane statua bronzea su dirupato monte... Parve la perfezione assoluta. La natura, la vita, la storia non le vedemmo altrimenti che attraverso quella visione, e il poeta ci apparve come un titano della poesia: egli che rinnovava il culto dei Greci e dei Latini, egli che rampollava direttamente da Dante e dagli altri grandi toscani del secolo XIV, che si riannodava ai nostri più cari fra i moderni, il Foscolo ed il Leopardi; egli prodigio di salda erudizione, egli instauratore della nuova critica, egli educatore insigne, poeta civile, oratore politico, campione della democrazia, vessillifero della rivoluzione, percuotitore spietato d'ogni falsità, d'ogni ipocrisia, d'ogni rettorica, alfiere dell'italianità rinata, vate della terza Italia! Parve ai nostri occhi incarnare il genio della Patria.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E lo adorammo. E un giorno alfine ci fu dato vedere l'uomo meraviglioso. Era un giorno lontano dall'estate dell'84, e poichè i lauri ufficiali non avevano ancora recinto la fronte del poeta sdegnoso e ribelle, dovemmo marinare la scuola per correre a lui.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E ci trovammo una turba di giovani anelanti, pigiati fra le barriere di un effimero salone di concerti. Sconosciuti eravamo l'un l'altro, ma la febbre che accelerava i polsi e accendeva i visi e faceva anelanti i petti ci accomunava in un solo palpito fraterno: ognuno parlava al vicino, bisognoso di sfogare la piena dell'affetto e l'impazienza angosciosa dell'attesa, e quando il poeta comparve, la marea tumultuante ruppe le chiuse, le scavalcò, le lasciò a dietro, e fu una corsa selvaggia attraverso le sedie e le panche per invadere i posti riserbati a quel pubblico «scelto», che con invidia vedevamo più vicino a lui, a lui che non era possibile amasse come lo amavamo noi! Egli era là, sul palcoscenico, presso la tavola dal panno verde, piccolo e membruto, e parlava.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Parlava pacatamente con quel suo accento sobrio e spiccato, e scuoteva la bella testa leonina, la capelliera un po' lunga come nell'acquaforte delle Odi; parlava di un trovatore, di Rambaldo di Vaqueiraz e dell'«Amoroso Carroccio». Ma di quel diabolico descort che doveva farci ammattir tanto, anni dopo, all'esame di filologia romanza, non udimmo nulla. Maria la Sarda e la Donna di San Jortz, Berta e Bastarda potevano ben mandare lor esfortz, que joves lombarda no rest de sai lor portz; noi non vedevamo che l'uomo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Anzi l'argomento ed il discorso ci parevano persino troppo umili per tanto uomo: ci davano come un senso di delusione mal confessata a noi stessi: avremmo bramato udirlo parlare di alte idealità estetiche e patrie, fremere alle sue invettive, esaltarci ai suoi inni; e quando finì e fra quel tuono di applausi e fra quella ressa furibonda di ammiratori potemmo a furia di gomitate e di spintoni veder da presso quell'ometto dalla testa enorme, dal torace massiccio e dalle gambette esili, tutto sorridente e un po' confuso, col naso rosso e un bitorzoletto sulla punta, ci sdegnammo che cattivi poeti e gazzettieri lo prendessero familiarmente a braccetto e lo conducessero borghesemente a pranzo in una osteria di finto medioevo. Il ratto d'Europa. Ah!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","lunghi anni sono trascorsi da quel giorno, e molta acqua è passata sotto i ponti, e molta ha messo nel suo vino l'indomito bevitore, più che non fosse precetto presso i suoi pagani; molta neve è caduta sui monti e più sulla sua chioma corvina; e più d'una delicata mano ha spianato i suoi sopraccigli aggrottati, e più d'una voce insinuante ha mansuefatto il suo indocile cuore. Oh! egli non è più il riottoso ribelle di un tempo!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nè canzonerebbe più chi tiene la coda alla regina quando a messa va, nè sarebbe così impassibilmente oggettivo verso la principessa di Lamballe, se scrivesse un nuovo Ça ira, di che è da dubitare. I suoi fulmini egli li ha smessi da tempo, e se qualche volta li toglie dall'armadio, è per combattere, senza avvedersene, il se stesso d'altri tempi. Come tutti i rivoluzionarii non cattivi di cuore, e feroci solo per angustia di intendimento, i quali perdono le staffe della loro ferocia non appena una marchesa stringa loro la mano, così il diabolico cantore di Satana, il ruggente leone della democrazia, colui che a un rullo di tamburo della sua libertà sanculotta aveva fatto dileguare il medioevo della tradizione feudale ed il carnevale della Consulta Araldica, come ad un tocco di bacchetta magica, colui, che vantava se medesimo come il messo della rivoluzione nell'arte e nella vita, che se la prendeva col primo articolo dello Statuto e col «per la grazia di Dio», divenne un agnello non appena in un albergo alpino, sacro all'aristocrazia più boriosa e schifiltosa, più ignorante e sprezzante, avvezza a considerare letterati e poeti come un branco di cialtroni affamati, un'aiuola di marchese e di contesse si assiepò attorno all'uomo che godeva la benignità regale e gli battè le mani guantate poi che aveva inserito cinque volte in quattro strofe nella chiusa di un'ode dedicata all'italo Amleto il nome di Dio, di quel Dio di cui nella poesia Versaglia aveva sotterrato elegantemente la carogna, che aveva detto «mezzano delle nequizie del Re».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma io non voglio esser severo col vecchio poeta. Egli non fu un apostata ed un trasfuga: fu un inesperto ed un timido che scambiò per forza la sua timidezza e per saggezza la sua inesperienza. Cresciuto in una selvatica astrazione dal mondo della bellezza viva e dell'eleganza, quando gli avvenne di toccarlo, stupì che non fosse così mostruoso come immaginava, e la sua ingenua anima non potè sottrarsi al suo fascino, al piacevole tepore di una benevolenza che non puzzava di vino e di cipolla, come ogni legittimo fiato di ammirazione democratica, che non sentiva l'ingiuria e la grossolanità, come ogni autentica manifestazione rivoluzionaria.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quel pio siero che stagnava nei cuori paolotti, quel sangue cavalleresco uscito dai reni di qualche ladrone alemanno avevano pur del buono. Avevano sì i progenitori di quell'augusto consesso tenuto la coda alla regina, teso la camicia di bucato o anche non di bucato al re dormiglioso, e fatto forse servigi anche più umili e meno confessabili, ma qual colpa ne avevano i pronipoti e sopratutto le pronipoti? E così dolce era il fulgore degli sguardi e soave il profumo dei decolletés e melate le parolette di lode!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No: può uno spirito aristocratico nell'austerità della sua visione resistere a quelle lusinghe e conservare il suo equilibrio, ma un vero cuore di leone rivoluzionario, un ruggente cuore di sanculotto, un feroce cuore di distruttore di privilegi cresciuto nei puri vivai della democrazia, un'anima genuinamente plebea è assolutamente indifesa: gli tocca capitolare: così accade a tutti i rivoluzionari sinceri. I non sinceri non capitolano mai: fin dai loro inizii cercano in privato i favori di quel mondo che vituperano in pubblico: il dormire nel letto di una gran dama e l'empirsi la pancia alla sua tavola è stato sempre uno dei canoni del perfetto manuale del distruttore dei privilegi, del vero e genuino amico del popolo. E il Carducci capitolò.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come per l'eroe della tribù di Giuda, la sua forza maggiore di ribellione plebea era nella capelliera intonsa. Appena le Dalile di Ceresole Reale e di Gressoney, di Courmayeur e di Misurina gliela cimarono amorosamente, egli si scoprì tosto il buon agnello che egli era, ed i suoi ruggiti divennero subitamente eleganti ruggiti in bianco, ruggiti impagliati da museo, ruggiti da commedia come quelli di Snug, il falegname, nella fantasia dello Shakespeare, innocui e dolci come belati d'Arcadia. Sì, questo compresi, e compresi che egli era più mite ed ingenuo d'un bambino il giorno in cui vidi la nobiltà delle sue grigie chiome che gli anni avevano rigato d'argento, mescolarsi ai capelli ritinti di certe dame pettegole, eroine da salotto, scrittrici di futilità eleganti in riviste mondane, scimmie dell'intellettualità, al cui richiamo il più candido dei collegiali avrebbe torto il capo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era un giorno d'estate, e le rupi e le nevi brillavano, e i prati ridevano di smalto smeraldino, e i fieni falciati vaporavano l'acuto profumo, e le acque scrosciavano scintillando e cantavano tra i neri margini torbosi, e tutta l'Alpe era una fiamma e un sorriso. E io vidi il rude torello maremmano, fatto tutto umile e sommesso e sorridente e inchinevole, condotto docilmente per quella sana verdezza dei pascoli in fiore da uno stuolo di gonnelle profumate, assordato da un chiacchierio volubile di vecchie gazze, cibato di pasticcini verbali. E ai miei occhi pagani parve di avere innanzi la scena del ratto d'Europa nell'idillio di Mosco, ma rivolta in caricatura offembacchiana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le vergini ancelle della figliuola di Fenice erano modernamente ridotte a demi-vierges, il fiore delle loro guancie non era senza alquanto aiuto di rossetto, e le trecce di posticci, e se esse saltabeccavano attorno al torello «come capre o mucche che di primavera saltellano pei prati, sazie di pastura» come le compagne di Persefone nell'inno omerico a Demetra, se non dimenticavano di rialzare le falde delle vesti per mostrare le caviglie e le calze a traforo, non era senza alquanto sforzo e goffaggine dovuta alla rigidezza delle giunture ed alle fatiche dell'esistenza laboriosa. E il torello non era più, ahimè, il divino toro olimpico dal muggito dolce come flauto migdonio, il bell'animale dal lucido pelo e dalle corna possenti: era alquanto irrigidito dai reumi e appesantito dalla podagra e rauco dai raffreddori; e da rapitore era divenuto rapito, e si lasciava condurre umilmente a guinzaglio, da un guinzaglio di adulazioni e di civetterie amorose. Ma poichè io mi avvicinavo al gruppo, fin l'ultima ombra di fantasia classica fu messa in fuga dal gesto di una manina inguantata che indicava una macchia di pini ed un casolare, mentre una vocina flautata diceva con accento di inesprimibile futilità: «Guardi che bel quadretto!».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E il vecchio poeta, ansando pel sentieruolo, girava gli occhietti vivaci affossati tra le rughe, a cercare con zelo affannato il soggettino da oleografia o da calendario, come uno scolaretto pauroso delle sgridate del pedagogo. Ed io ne ebbi per lui stretto il cuore. – O poeta, gli dissi in cuor mio mentre egli mi passava a fianco, costui che ti sfiora e non ti saluta, reca nel suo sacco qualche saetta non indegna del tuo arco e di cui forse sentiresti l'acuzie; egli non verrà mai a strappare alla tua stanca vecchiaia un cencino di autografo, uno sbrendolo di lettera, un'etichetta di prefazione da sbandierare dinanzi alle turbe, e di non imbrancarsi nella tua schiera sopporterà con fierezza l'inevitabile pena, ma nella sua velleità di combatterti ti onora assai più che non questo gregge che ti tragge fra le sue gonnelle come un barboncino festevole per carpirti con mille smorfie la miseria di un autografo per l'album rilegato in péluche; e di questo scadimento della tua dignità di poeta prova ira e tristezza.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","O poeta, tu paghi la pena della tua rozzezza forzata, della tua ineleganza ostentata, della tua plebeità affermata, del tuo cieco furore d'altri tempi contro tutto ciò che fosse raffinamento estetico di esistenza e selezione umana. Solo chi comprende e distingue può disprezzare e sferzare senza cadere in errore e preparare fatali apostasie ai suoi anni maturi. Dov'è la «santa canaglia» o Enotrio, dov'è la «dura virago»?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le marchese «che scoccano diletto dai membri tondeggianti ed offrono il letto con gli occhi tremuli» ne hanno avuto facile trionfo. Ahi! ahi!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","la gemma che brilla «tra il nero crin de la banchiera» non sarà per avventura il pianto del diseredato? Nel bagliore di seta e d'oro «che con la bianca mano la marchesa raccoglie e va giulía in danza», non ride per caso il fiore della infelicissima fanciulla costretta alla prostituzione? Questi felici e potenti che gioiscono nella festa che a sera fiammeggia dai vetri del palagio «ove il beato della libera patria ordin s'aduna, e magistrati e militi tra i suoni, e dotti ed usurier mesce e baroni» non ostentano forse la propria pompa in faccia ai digiuni de la plebe?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ah! non temano più l'incubo di sognare «il dì che a l'auree porte batta la fame in compagnia di morte!» Il feroce che ha scritto Carnevale, Versaglia, Nel XX anniversario dell'8 aprile 1848, è dentro le mura. Se quel giorno venisse, e le marchese e le banchiere e i magistrati e i militi e gli usurai e i baroni si rifugiassero atterriti negli angoli bui per scampare il capo alle roncole minacciose, Enotrio si affaccerebbe alla finestra e direbbe: «E che è questo gran rumore, o genti, e qual pazzia vi prende?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non vi basta che io abbia messo le vostre rivendicazioni in versi immortali? Leggete a pagina 345 dei miei Giambi ed Epodi, edizione completa, dieci lire legata in tela. Vedrete come io ho bollato i ricchi, i potenti, i felici, «larve» medievali del lucido giorno moderno.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora andatevene a letto e non fate chiasso, chè io debbo leggere ad un'accolta di nobili dame, prima che incominciano le danze, «Il liuto e la lira». Ahimè! le nuove Dalile accorciandogli i capelli e limandogli le unghie gli avevano pur tolto gran parte della sua forza poetica ed i nuovi filistei non avevano torto di ridersi di lui.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Essa risiedeva sopratutto nella sua selvatichezza. Rotte le pareti del piccolo mondo mentale di professore ignaro delle seduzioni della vita, egli si era trovato smarrito, e il fiero giovane che alle seduzioni del maggio temprava una canzone forte e sicura e gliela gittava in fronte, dovea trascorrere nelle arcadicherie dei versi ad Annie. Ah!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","molti anni erano trascorsi ed egli era mutato di molto. Ma mutato ero pur io, e quanto! Il mio cuore si era provato a tutti i contrasti della vita, aveva palpitato alle brevi gioie e si era divincolato sotto le innumerevoli angosce; la mente aveva battuto nel suo febbrile ardore a tutte le porte del pensiero; i miei occhi, svagati dai libri, si erano immersi nella natura e ne avevano scrutato ogni aspetto più segreto; i miei sensi si erano imbevuti di crudele esperienza propria, il mio essere aveva cercato affannosamente in tutti i campi dell'arte, senza riguardo a prestigio di fama o barriera di nazionalità, l'espressione di quella piena di affetto, di quel tumulto di pensieri che la vita suscitava in me.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io ero tornato all'opera carducciana che un tempo aveva soddisfatto tutte le mie bramosie, impennato i miei slanci, dato immagine precisa ai miei sogni, colorito ogni mia visione, armonizzato ogni incomposta onda interna di canto, tradotto in realtà tangibile ogni confusa intuizione: vi ero tornato cercandovi l'antico commovimento d'entusiasmo, e con infinito stupore l'avevo trovata diminuita d'altezza, smorzata di tono, estranea alla mia anima. Il quirite e l'ebreo. I primi dubbi sulla legittimità dell'opera carducciana mi vennero dalla prosa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io avevo letto, ragazzo, Confessioni e battaglie con profondo rapimento, con acceso entusiasmo. Quegli scatti, quelle ironie, quelle invettive m'erano sembrate superbe di spontaneità e di foga: mi era parso che lo spirito del poeta vi fluisse in onde vulcaniche di lava, che irrigidendosi nella parola scritta vi rimanesse atteggiata in macigni titanici di concetto ed in trine leggiere di grazia scherzosa di forma. Il Carducci mi era apparso unico ed inimitabile.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non poca fu la mia meraviglia quando nel corso delle mie letture giunsi man mano a scoprire che quella superba spontaneità irruente era in buona parte artifizio; che le forme che io avevo creduto retaggio personalissimo erano un'abile fusione di elementi altrui. E la mia delusione cominciò nel ritrovare in Benvenuto Cellini quei diminutivi e vezzeggiativi ironici che avevo tanto ammirato nel Carducci; nello scoprire nel mio conterraneo Baretti quelle forme d'invettiva virulenta che mi erano parse originalissimo stampo dello spirito del poeta del Ça ira; ed essa divenne massima quando io conobbi Enrico Heine ed i suoi Reisebilder. Non sarebbe facile immaginare due tempre più dissimili dello Heine e del Carducci: tutto agilità monellesca, grazia nervosa, mobilità di spirito, fantasia fervida l'uno; quadratura pesante, atticciatezza sanguigna, uniformità rigida di visione, immaginazione positiva l'altro: l'uno tutto greco, l'altro tutto romano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E nondimeno il Carducci, attratto da quell'affascinante fioritura d'ingegno, si lusingò di appropriarsi le forme polemiche e descrittive della prosa heiniana: l'ironia spietata, l'invettiva insolente, l'arguzia solleticante, l'abbandono elegiaco, i rapidi trapassi dalla dolcezza vaporosa al realismo ostentato; vi giunse per forza d'ingegno, ma non potè fare che quello stile divenisse cosa intimamente sua, non potè fare che fosse sempre spontaneo, legittimo, persuasivo. Fra gli splendori della prosa carducciana mi accadde a grado a grado di sentire uno sforzo prima inavvertito. Era precisa, robusta, colorita, evidente, ma vi faceva difetto ciò che io imparavo a pregiare sopra ogni altra cosa: la semplicità e la naturalezza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vi sentivo, anche nelle pagine più belle, qualche cosa di raggricchiato, di teso, di voluto: la sentivo affettata nell'irruenza e affettata nella tenerezza: ammiravo l'espressione potente, scultoria, evocatrice, ma come si ammirano i giuochi di forza di certi atleti, con un senso di disagio pei muscoli turgidi, pei rivi di sudore che colano dalle tempie, per gli occhi fuori dall'orbita, pei toraci ansanti: la mia meraviglia era desta, ma il mio senso estetico non era compiutamente soddisfatto: mi pareva di scorgervi qualche cosa che non era nella natura; e quando mi occorse di vedere quei medesimi prodigi fatti senza alcuna fatica, con ingenua disinvoltura, con snellezza graziosa, senza tumefazione di muscoli, agevolmente, con un sorriso, compresi la differenza. Come un ragazzo discolo ed impertinente, ma sveglio d'ingegno e non cattivo di cuore, cui nessun cipiglio di pedagogo e maestà di precetti vale a trattenere dallo sbandarsi per campi e per prati a mozzar la coda alle lucertole, saettare con le frombole gli uccelli, tirar le orecchie ai cani, ma che si fa perdonare ogni eccesso per la spontaneità gioconda della sua natura irrefrenabile, lo Heine, ribelle a ogni imposizione tradizionale, si aggira per tutti i campi del pensiero e dell'azione, senza un rispetto al mondo, se non al proprio ingegno, mozzando i codini alle parrucche più rispettate, saettando le aquile più in alto appollaiate, tirando l'orecchio alle autorità più indiscusse, siano esse idee o persone. Avventa a piene mani gli strali delle sue invettive, impruna ogni frase con gli aghi delle sue arguzie, effonde senza riserbo il calore delle sue tenerezze: il sublime fa di gomito al grottesco, i sentimenti eterei si alternano con le facezie triviali, la fantasticheria più azzurra scivola improvvisamente nel realismo più crudo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma noi accogliamo con indulgenza i suoi trascorsi, i paradossi, le empietà, le bizze, le volgarità, le stesse incongruenze. Egli è un così divino fanciullo! Tutto ciò che tocca diventa oro; è così pieno di grazia; è così lui, cioè così schietto, semplice, sincero; così rispondente è la sua parola alla sua natura semiticamente proteiforme, eccitabile, irrequieta, contradittoria, disgregatrice.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non posa mai, non assume impostature, non gonfia le gote, non fa la voce grossa, non vuol parere da più che non è, non disdegna l'espressione più umile e dimessa, quasi da cronachista o da scienziato, quando non occorra di meglio, ma se l'argomento lo richieda, come si rialza d'un tratto con un colpo d'ala formidabile al più fiorito lirismo! E allora libera torrenti d'immagini tutte sue, conia aggettivi che recidono il pezzo, plasma frasi gigantesche di terribilità o di umorismo: e ciò senza sforzo, rapidamente, fuggevolmente: è un greco: è il legittimo figlio di Aristofane. Quando io ebbi letto l'Harzreise, il Libro Legrand, Schnabelewopsky, il Viaggio da Monaco a Genova, i Bagni di Lucca, la prosa del Carducci mi parve improvvisamente massiccia e pesante, contorta ed affatturata.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Là dove avevo ammirato esempi stupendi di forza, mi apparivano contorsioni e stiracchiature che rivelavano lo sforzo; sotto il calore apparente scoprivo l'enfasi, dietro la naturalezza occhieggiava l'artificio. La disinvoltura mi appariva faticosa, e ostentata l'insolenza, e ricercata la rudezza, e forzata la trivialità, e studiosamente confezionati quei trapassi dal comico al lirico che nello Heine rampollano dirittamente dal volubile cuore del poeta. Quella lingua aulica, colorita d'arcaismi, intessuta di sintassi laboriose scricchiolava nelle giunture sotto il pugno di chi la voleva piegare all'agilità del pensiero moderno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quanto era lontano quell'aggroviglio di metafore, quel cumulo d'immagini dalla snellezza agilissima, dall'ironia leggera e mordente, dal meraviglioso equilibrio di spirito greco e di modernità parigina, di senso plastico e di vaporosità romantica dello Heine! Come scialba talora l'arguzia del professore di Bologna a petto dell'inesauribile vena motteggiatrice dell'ebreuccio di Düsseldorf! Talora lo ormeggia, gli toglie qualche spunto, incomincia, per esempio, così la prefazione alle sue poesie: «Dirò per dire qualche cosa che non avrei mai creduto che il dolce paese di Toscana gentile dove il bel fior si vede d'ogni mese potesse produrre tante mele fracide quante dalle mani dei miei concittadini me ne piovvero addosso nel 1857, quando pubblicai la prima volta quelle rime...» la quale, non ostante la poetica citazione di Cino da Pistoia, non è che la frase dello Heine nella prefazione dell'Atta Troll: «nè io avrei mai creduto che la Germania potesse produrre tante mele marcie quante volarono allora sopra il mio capo,» ma la lena gli manca per seguire l'agilissimo modello: troppo egli è romanamente membruto; ed allora la sua costruzione sente la fatica e l'asma: affastella immagini, si gonfia di incisi, si impennacchia di epiteti per riuscire dovizioso, profonde interiezioni ed apostrofi, progressioni ed antitesi, modi plebei ed insulti per parer maschio e possente, sforza l'arco dello scherzo per divenir umorista; allora fa capolino un po' di barocchismo: allora si impegola in qualche immagine sgraziata o stiracchiata come quella delle Mosche cocchiere, dell'Italia senza lingua che preme con le ginocchia lo stomaco dell'on.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Broglio, o quella della Regina: «Ora del carro di Febo attratta da un mago nordico nella notte del medio evo e imprigionata in un castello di preti». Che i numi perdonino la mia irreverenza! ma quando io lessi quanto il Carducci aveva detto del Guerzoni: «che poderosità di spirito, lettori miei» io mi sentii a disagio come se uno spiritello malizioso si agitasse dentro di me e mi sussurrasse: non parla un pochino anche di sè, l'autore?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il balzo Eóo. Ma assai maggiore era il mio stupore nei riguardi della lirica carducciana. Perchè mai, mi chiedevo, quanto più procedo negli anni, quanto meglio i miei occhi comprendono la natura, quanto più i miei sensi penetrano a fondo la vita, quanto più la mia intelligenza percepisce i segreti dell'arte, quanto più la mia mente si apre a complessità di visione, di tanto mi scade in pregio la poesia del Carducci?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come mai a grado a grado la sua virtù di persuasione, invece di crescere si affievolisce, ed essa si ritira dalle fibre del mio cuore per non vellicare più che la mia epidermide, d'interiore mi diviene esterna, mi appare come un fenomeno estetico che percepisco con la facoltà intellettiva, ma che non ha più che scarso potere su quella affettiva? Nessuno dei miei palpiti, nessuna delle mie lagrime, nessuno dei miei slanci o dei miei accasciamenti trovava più in quei versi una rispondenza di simpatia, un'interpretazione ed un'illuminazione. L'ardore che mi agitava, l'affanno che mi struggeva, l'amore quale mi si svelava, i mille contrasti di idee e di passioni che sentivo tumultuare in me e attorno a me non avevano in quei versi alcun riflesso ed alcuna eco; le forme materiali della civiltà di cui era figlio e fra cui vivevo vi erano meravigliosamente ignorate; le forme ideali che fluttuavano nel cielo del mio tempo non vi avevano alcuna effige; i problemi morali, estetici, sociali contro le cui bronzee porte cozzava la mia mente animosa cercando la legge della vita, sembravano non esistere pel poeta; l'anima mia non trovava più alcun addentellato con la sua.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che più? persino la natura nei cui aspetti e nelle cui voci mi esaltavo, la natura che vedevo attorno a me vergine, precisa, caratteristica, giovine di eterna freschezza, inesauribile e varia, incitatrice terribile di rappresentazioni sempre più stringenti della sua bellezza fuggente, mi appariva nei versi del Carducci riflessa in colori e forme generiche, convenzionali, consuetudinarie che mi ricordavano non il vero, ma le antologie scolastiche alle cui rappresentazioni stereotipe la stoltezza pedagogica aveva piegato i miei sensi prima che essi potessero aprirsi alla realtà: era la primavera di rose e viole, sballottata da seicento anni nelle zangole della rimeria italiana; era la natura stilizzata della poesia latina, codificata da secoli di imitazione servile, irrigidita in formole fisse, colorita in tinte ufficiali, profumata con acqua di odore distillata nei laboratori poetici. Ed io errando in un giorno di marzo pei boschi brulli stellati di primavere e di anemoni, ascoltando in un'alba di aprile il pu pu pu dell'upupa misteriosa dagli antri verdi, sentendo in un mattino di maggio fioccare dai meli fioriti una neve odorosa sui miei capelli, abbrividendo in una sera d'ottobre al vento che sollevava sul mio cammino turbini di foglie secche scroscianti, mi domandavo perchè mai dovessi ignorare quegli aspetti, soffocare quei sensi nella loro realtà precisa, colorita, caratteristica, per ciò solo che non erano in Virgilio e in Orazio, non nel Petrarca, non nel Poliziano, o nel Chiabrera o nel Foscolo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma più amaro e tormentoso era il problema dell'affetto. Come arida e fredda appariva al mio sentimento l'affettività carducciana! Era anch'essa generica, indeterminata, non caratteristica: si esprimeva nelle forme letterarie di Dante, di Cino, del Petrarca: pareva aver timore di macchiarsi di un accento fresco e vivace, di un carattere di modernità, di un palpito di passione vera.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Impassibile assisteva nella compostezza del suo drappeggio arcaico simmetricamente composto al ribollimento del mio cuore. Ed io gridavo: come può questa sostanza di poesia che è in me e tumultua ed anela di divenir arte acconciarsi a questi schemi metrici, a queste onde meliche, a queste forme verbali da museo, senza storcersi, disgregarsi, snaturarsi, senza perdere intero il suo pregio di cosa ripalpitata da un cuore nuovo e con determinazioni nuove imposte dal tempo e dall'ambiente nuovo? E nondimeno la deferenza verso il poeta illustre e già così caro mi faceva esitante.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","– Il torto non è tuo? mi chiedevo. Tu sei moderno: egli è, dicono, un classico; uno spirito troppo vasto ed integro per acconciarsi alla strettura ed alla miseria di questa vita nostra.– Ma io aveva scoperto qualche altro poeta: leggevo Saffo, leggevo Alceo, e Mimnermo e Teognide e Archiloco e Meleagro, leggevo il libro di Giobbe, Omar Kayyhâm, l'Ecclesiaste, tutta gente alquanto più antica e più classica del Carducci, e ritrovavo in quelle antiche anime i miei spasimi ed i miei aneliti, le mie ebbrezze e i miei pianti, ritrovavo vivaci e vibranti, come se balzati dal mio essere, i contrasti dell'anima di fronte alla natura e alla sorte.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E non essi soli: sotto la leggera varietà delle fogge riconoscevo i corpi, le anime, i casi e le vicende del mio stesso tempo e della mia stessa vita. Da quella lettura venivano a me sensi rapidi e forti che agitavano a fondo le mie fibre, che mi rivelavano a me stesso, com'è, dicono, dote della vera e grande poesia, mentre la lirica del Carducci non giungeva che ad accarezzare i miei orecchi, ad eccitare la mia anima letteraria in ciò che aveva di meno intimo e proprio, nelle stratificazioni della cultura. Deluso nella ricerca di una sostanza vibrante di poesia rampollata dalle più profonde sorgenti della fibra umana, ripiegai la mia simpatia sulla forma.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dopo tanto slabbramento romantico e sciattezza dilettantesca e ammuffimento pedantesco quella dignità di forma aveva un sapore nuovo. Come esatto e vibrante l'epiteto, concisa nella sua eleganza ornata l'espressione verbale, nitido il contorno! L'onda del verso rendeva una sonorità di metallo genuino, la strofa si congegnava in salda quadratura, la poesia usciva dallo stampo, lucente e senza traccia di sbavature e di incrinature: vi erano in essa scorci ed abbrivii di espressione quali non possono uscire che da una schiettezza di spiriti vivaci e da una lucidità rara di concepimento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Pur nondimeno, se aprivo i canti del Leopardi, quelle doti scadevano improvvisamente di pregio, mi apparivano quasi come esterne. Mi pareva che la loro quadratura letteraria e convenzionale imprigionasse il pensiero ed il sentimento, invece di liberarli; li imprigionasse come in una cornicetta appesa al muro dello studio, in una cornicetta ben contesta e scintillante di oro buono e leggiadramente scolpita a fiorami di buon stile, ma pur sempre una cornicetta, mentre nelle liriche del Recanatese l'idea e l'affetto, la sensazione e la descrizione non si componevano a quadretto piacente, ma, sfondando le pareti della mia stanza, mi traevano nella luce e nell'aria della natura stessa. Allora mi avvidi che il mio grande poeta non solo era estraneo alla vita moderna, ma era estraneo anche all'antica, poichè della classicità egli non aveva assorbito che lo spirito letterario e le forme esterne: non vi aveva scorto sotto le apparenze il fondo umano sempre uguale, quella realtà psicologica che disdegnava nella vita contemporanea, e si era creduto greco semplicemente perchè aveva scritto un inno ad Apolline con scampoli di letteratura latina.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quanto più classico, più greco mi appariva il Leopardi nell'immagine dell'artiere che usciva cantando dalla fucina con l'opera in mano a mirare l'umido cielo, della femminetta che veniva a còr dell'acqua della pioggia novella, sebbene nei suoi versi non comparissero nè Etonte, nè Piróo, nè il balzo Eóo, nè i talami achemenidi! Ed io mi domandai pensoso: L'opera poetica del Carducci, quest'opera che ha affascinato la mia adolescenza, che ha lusingato la mia giovinezza, che ha assorbito per quindici anni tutte le energie poetiche dell'Italia, obbligandole ad aderire al suo stampo, quest'opera ricca di mole, robusta di forma, schietta di estrinsecazione, squisita di artificio, non è in massima parte un anacronismo? non ha forse la sola vitalità riflessa delle ricostruzioni storiche?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E ancora domandai a me stesso: Questa poesia che si vanta di riconnettersi a quella del Leopardi non ne è per caso la più completa apostasia? Non è per avventura un arresto e un ristagno nell'evoluzione incontrastabile degli spiriti e delle forme, un regresso gravissimo, un ritrarsi dietro gli spalti superati da quel grandissimo ingegno, un rendere inutile il suo terribile sforzo? E indagai le origini e gli svolgimenti della nuova lirica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il nazionalismo integrale. Risalii alla fonte e cercai nelle manifestazioni giovanili del Carducci quanto a me pareva legittimo domandare ad un anima grande di poeta; cercai la creatura che nell'aprirsi alla vita del pensiero e del sentimento ascolta il linguaggio del suo solo cuore ed alla natura sola chiede l'ispirazione, sforzandosi di esprimerla con la sincerità più immediata ed evidente; e se non trova nella poesia del proprio tempo e nella tradizione patria della propria stirpe gli elementi e li istrumenti atti ad integrare il suo sogno, li cerca altrove nel tempo e nello spazio; e se gli stampi consueti non consentono di ricevere la forma del suo palpito, li spezza e ne fonde di nuovi e di propri. Ma con mia meraviglia mi imbattei in uno spirito più smanioso di vincoli che di libertà, uno spirito chiuso, e quasi pedante che immolava i diritti della coltura e del sentimento a un suo violento ideale predominantemente etnico e politico: l'italianità: un'italianità rigida, intransigente, quasi astiosa: una italianità non moderna, ma storica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Al Gargani che aveva censurato la forma di un suo sonetto A G. B. Niccolini rispondeva: «Mi pare che lo stile di quel sonetto sia una delle mie migliori prove, e sia perfettamente italiano: infatti tu vi troverai la lingua e la condotta del cinquecento, e molte frasi somiglianti a quelle del Petrarca». Il dogma dell'imitazione è qui stabilito con ingenua intransigenza. Non è l'uomo che lotta per cercarsi una via propria e che si duole d'esser caduto per difetto di mezzi nell'imitazione dei sommi: anzi, è lo spirito che si asservisce volontariamente ai modi di espressione di un'età trascorsa e ne mena vanto: «molte frasi somiglianti a quelle del Petrarca...».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E continua: «Se tu intendi per forma splendida il mio anfanato e bastardo stile passato, quella forma io l'ho completamente abiurata per la forma pretta italiana». Il culto dell'italianità non lo induce soltanto a rinchiudersi in una forma archeologica: lo trae anche ad esaltare con scarso acume estetico ingegni minori. «Si potea lodar Niccolini più di quello che io abbia fatto dicendo che noi uomini dell'ottocento non siam degni di lodar lui, il quale da la nuova Italia sarà messo fra Dante e Alfieri?».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«Divino» dice Pietro Metastasio «gran figliuol di Roma», «maestro di virtude» che «il secoletto vil che cristianeggia» oblìa. Dice: «Quell'Attilio Regolo è pur cosa divina. Nè mai Alfieri e Skespeare (non mi ricordo mai come si scrive questo barbaro nome) dipinsero così bene i Romani: nè mai con tanta divina eloquenza quelle altissime e celesti virtù romane che il secoletto cristianeggiante disprezza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","O almeno leggesse (il Nencioni, involto nella pece straniera) la scena VIII dell'atto I° e la scena ultima del 3° atto, su cui io ho pianto e dovrebbe piangere chiunque non si fosse mozzata l'anima con l'ideucce di questo secolo cristianello (in parole). Che amor di patria, divino, sublime, celeste, in quel Temistocle, in quel Catone, in quel Regolo. Dio mio!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Eppure l'Italia, infame, vigliacchissima, sozza, bastarda, civetta, donnucola, e veramente p... gli ha obliati». Porre il Metastasio al disopra dello «Skespeare» è cosa che fa inarcare le ciglia. Il Carducci ne farà tacitamente ammenda e chiamerà il gran Will: «Guglielmo, re dei poeti» e dalla lettura dei poeti stranieri trarrà elementi a dilatare la sua angusta visione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma ora non li ama e non li intende; la sua sensibilità affettiva è circoscritta all'amor di patria, e nella forma romana; la sua sensibilità estetica si limita alla rettorica declamatoria di stampo classico. Il terribile naturalismo dello Shakespeare, (questo barbaro nome di cui non ricorda mai l'ortografia) la sua vitalità prodigiosa non dicono nulla al suo entusiasmo per la romanità letteraria. Egli è come accecato dal furor italicus, dal suo nazionalismo arrabbiato: esso solo basta alla sua anima: «Maledetto l'infamissimo secolo in cui nacqui, intedescato, infranciosato, inglesante, biblico-orientalista, tutto fuorchè italiano.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Qui, per Dio, bisogna esser italiani; e qui non siamo in nessuna cosa. Dove abbiamo lasciato i nostri grandi, che non basta nè il gran Manzoni, nè il ciarlatano e sfacciato Cantù a menomare, noi scribacchiatori di poesia. Manzoni!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Oh Manzoni è un uomo grandissimo, ma non tutto quel che si crede, e troppo grossa bestemmia proferì quando esortava a lasciare i classici. Di Cantù non mi degno parlare. Il Romanticismo e la nuova scuola è un sogno, che passerà come tutti i sogni e tutte le utopie, lasciando però del buono.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando sorsero i più grandi uomini d'Italia? Quando non c'era nè scuole nuove nè romanticismo, quando si adoravano i Classici, e non si ammiravano e si studiavano nè inglesi, nè tedeschi. E non basta la riprovazione di Giordani, di Leopardi, di Gioberti, di Mamiani, perchè si ravvedano queste vilissime bestiuole italiane?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io, per Dio! grido col Giusti di sentirmi paesano paesano, e anche troppo, e mi sento grande appunto perchè abbrucio di uno spregio grandissimo, immenso, sovrumano per tutto quel che è forestiero. E Dio me lo mantenga sempre!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Evviva il buon Carducci uomo alla vecchia e italianista, mentre tutta l'Italia è nuova e innovatrice, cioè forestiera! Io non so se più fremo o sogghigno: ma certo che le mie viscere ardono di bile contro ogni ideologista straniereggiante. Non ho mai sentito odio: ma contro questi tali lo sento veracemente.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E spero, se gli anni e Dio e la mente che prenderà vigore dall'ira, essendo per sè debolissima, mi aiuteranno, di provarlo altamente». Dio, per fortuna sua, non glielo mantenne. Per fortuna sua lo condusse a rifornirsi nelle letterature straniere dei sensi, dei colori, degli affetti, di cui era povera la poesia pedantemente classicheggiante dei suoi primi anni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma che dire di queste esplicite dichiarazioni di fede? di quello spregio grandissimo, immenso, sovrumano per tutto quel che è forestiero, da cui derivava il senso della sua grandezza? Fra quei tedeschi ed inglesi vi erano pure Goethe, Schiller, Kant, Hegel, Schopenhauer, Shelley, Heine, Browning, Carlyle, Emerson, Swimburne, Hugo: gli spiriti più alti, le menti più possenti, le anime più vibranti e rappresentative dell'età moderna.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che importa? Peste all'Italia «infame, vigliacca, sozza, bastarda, civetta, donnucola e veramente p...» che vorrebbe accedere a quelle anime: Metastasio e Niccolini debbono essere il solo suo pasto. Nè meno il Leopardi ed il Foscolo sono abbastanza genuini ed indigeni pel Carducci.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sicuro. Sentiamo i consigli al Gargani: «In generale vorrei che tu nel tuo modo di comporre (e non tu solamente, ma tutti quelli che scrivono poesia) lasciassi un poco certi autori moderni inimitabili, come Foscolo e Leopardi, per accostarti a modelli più paesani, come per esempio il divinissimo Petrarca. Son troppo greci e latini Foscolo e Leopardi, e per iscrivere come loro bisogna aver molti anni e sapere a mente troppi versi greci e latini.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nè però credere di dover andare avanti col solo Petrarca, e coi soli autori di arte italiana: ci vanno uniti, e moltissimo, almeno i latini. Nessuno de' moderni forestieri però». Ridurre il segreto del Leopardi all'«aver molti anni (quasi che il Leopardi non avesse composto i suoi canti in età giovanissima) e sapere a mente troppi versi greci e latini» è fare dell'elaborazione leopardiana un fenomeno meschinamente esterno e meccanico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma questo recipe di nazionalismo feroce non può sorprendere in chi scriveva poche righe più sotto: «Di più, io son di quelli che credo i romantici traditori della patria». Ora non è dubbio che si può amare di grandissimo amore la patria, e preferire lo Shakespeare al Metastasio ed al Niccolini; che si possono meglio ammirare i classici non imitandoli; che si può amare l'Italia e non macchiarsi d'infamia con l'ammirazione per la letteratura biblica, francese, inglese, tedesca; che si può sognare un'Italia colta, onesta, civile, attiva, anche all'infuori della romanità repubblicana. Ma a queste semplici verità, ovvie per uno spirito aperto, il Carducci non giunse che molto innanzi negli anni e trattovi quasi a malincuore dalla eloquenza delle cose: vi si acconciò, non vi tese per intimo impulso dell'anima, per spontanea comprensione dello spirito.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La sua poesia ulteriore fu un adattamento ragionevole, non un fenomeno organico di affetto. L'uomo che provava il bisogno di abbandonare il proprio nome per firmarsi per vezzo arcaico G. A. C. della Valle, bandiva, mezzo secolo dopo che il Goethe aveva vagheggiato l'universalità della letteratura, il verbo del più angusto, del più pedante nazionalismo arcaico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non è irriverenza dubitare se per cotesti inizi si manifesti una grande anima di poeta. Quando un poeta ha qualche cosa di proprio, di prorompente, di necessario da dire, trionfa assai presto dell'imitazione in cui si rinchiude per necessità di appoggio l'adolescenza letteraria. Si esprimerà malamente, incompletamente, ma si esprime.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ciò che per il maggior numero dei poeti grandi dura pochi anni di adolescenza, durò pel Carducci venti. Per anni ed anni, dal 1850 al 1870, egli si è adagiato placidamente in una lirica professorale di imitazione nella forma e di imitazione nella sostanza. Egli era giunto giovanissimo per la lucidità e la vivezza dell'ingegno, per la fortuna etnica della nascita e dell'educazione toscana a dominare ed a possedere perfettamente i mezzi di espressione, e nondimeno per due decenni, enorme lasso di tempo nell'esistenza di un lirico, si rinchiuse nelle forme, nei ritmi, nei colori, nei pensieri, negli affetti or di Dante, or del Petrarca, or dell'Alfieri, or del Parini, or del Foscolo, or del Leopardi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessun affetto originale, prepotente, necessario freme nella sua anima, nessun'idea nuova, ardita, lucente, balza dalla sua mente: cioè no, affetti sono due: l'anticlericalismo repubblicano e l'odio dei romantici e l'esaltazione dei classici; ma ambedue queste spinte sono, in fondo, di origine letteraria: questo giovine nell'arte non sente che la tradizione, e nella vita la politica: il resto del mondo sembra che non gli dica nulla. È solo a trentacinque anni, quando si induce a considerare con minor dispregio quei poeti stranieri che aveva condannati all'ostracismo come nefasti alla educazione italiana, che dal commercio con l'Hugo, con lo Shelley, col Goethe, con lo Heine, per non parlare che dei maggiori, il poeta fino allora chiuso nella sua gelidità scolastica, nel suo nazionalismo intransigente, apre la sua anima e la sua poesia ad una vena di sentimentalità fantastica, di realtà colorita, e rammoderna e ravviva la forma. Ma se questa vena fece crescere fiori di più fresco profumo sulle rive della sua lirica, non potè mai scrosciare con la fluenza spontanea ed irresistibile di una polla originaria; fu un fiume letterario dedotto con arte sicura ad irrigare l'aridità dell'orticello primitivo, ma i fiori che ne nacquero ebbero sempre un qualche dotto profumo di letteratura, non mai il forte sentore della libera terra vegetante, e attorno al loro gambo resta pur sempre appesa l'etichetta dell'orticultore che ebbe a dare il seme.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«Mossi – egli scrisse – e me ne onoro, dall'Alfieri, dal Parini, dal Monti, dal Foscolo, dal Leopardi; per essi e con essi risalii agli antichi, m'intrattenni con Dante e col Petrarca; e a questi e a quelli, pur nelle scorse per le letterature straniere, ebbi l'occhio sempre». Non dimenticò alcuno; e nondimeno non percepì l'insegnamento più grande e necessario: non seppe cogliere in quel semenzaio il germe progressivo, non volle districare e dipanare in quell'aggroviglio il filo più lucido e resistente, quello che solo poteva tessere la tela nuova. L'opera poetica del Carducci fu reazione al melodrammatismo di sostanza ed alla scapigliatura di forma degli ultimi romantici, pallide scimmie, al solito, dei grandi poeti d'oltr'alpe, alla pusillanimità sciatta dei manzoniani, e non lo si dimentica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma per combattere la falsità sentimentale, la scapestrataggine fantastica, il rodomontismo verboso, il pietismo annacquato, era proprio necessaria l'esumazione archeologica dei Iuvenilia e dei Levia Gravia? Era indispensabile disseppellire la mitologia greca e la rettorica romana e condirle di affettazioni trecentiste? Per ricondurre la poesia alla verità ed alla natura, alla dignità ed alla schiettezza non c'era mezzo migliore dell'asservirla alla visione poetica, ai sentimenti ed alle forme di gente vissuta dai duemila ai cinquecento anni a dietro?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Eppure tanti anni innanzi, un altro poeta educato rigidamente sui classici, dallo studio dei greci, ma più dalla schiettezza della sua anima, dalla rettitudine del suo ingegno, dall'ardore inutile del suo grandissimo cuore schiantato dalla sventura, dall'intensità della sua sofferenza aveva tratto una forma di poesia nuova, classica come nessuna, genuinamente latina, ma profondamente umana, moderna e progressiva, la vera grande poesia italiana, l'unico modo di poesia che potesse aprire la più aulica e la più austeramente classica delle lingue neolatine al soffio della vita nuova, l'unico che, assiso su bronzei fondamenti di sincerità, le aprisse la via ad ogni necessaria evoluzione futura. Non più strofette metastasiane, non più strofone «in veste da camera» alla Guidi, non più sonetti, non più ottave, non più allettamenti sensuali di melodia, non più architetture superficiali di ritmi chiusi, carceri del pensiero, non più eleganze ed amplificazioni, ma una forma rapida e stringata, un'armonia severa e contenuta, un verso libero dalla schiavitù della rima, una rappresentazione rapida e vibrante di sentimenti caldi e veementi, l'evocazione immediata del fantasma poetico. La sera del dì di festa, La Vita solitaria, L'Infinito, Le Ricordanze: ecco la lirica che per intensità di sentimento, per rapidità e sobrietà di espressione, per modernità di atteggiamento, per fusione perfetta della forma con la sostanza poteva e doveva servire di punto di partenza alla nuova lirica italiana, libera dalle lune di carta argentata e dagli affetti da libretto d'opera della baraonda romantica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La lirica italiana aveva avuto in Dante un'affermazione suprema, meno per la lirica propria, infusa di misticismo e involuta nelle sottigliezze scolastiche della metafisica amorosa, quanto per le parti liriche della Commedia. Come corde di bronzo le voci di Francesca e del Conte Ugolino avevano recato traverso i secoli un grido che per la verità lacerante della commozione, per la nudità immediata e vibrante dell'espressione, per la dolcezza musicale dell'accento aveva messo a nudo il cuore umano e rievocato fra le genti nuove la terribilità lirica di Saffo, di Archiloco e di Mimnermo. Ma dopo Dante?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'Italia ebbe un'innumerevole schiera di lirici, ingegnosissimi analitici del sentimento, squisiti elaboratori della frase, coloriti descrittori, delicati impressionisti, freschi cantori d'armonie popolaresche, ma nessuna grande anima lirica, ma tutti più letterati che poeti, spiriti ed ingegni mossi più dal compiacimento del virtuoso e dalla floridezza della coltura che anime ingenue e schiette agitate da un bisogno prepotente di espressione, per le quali la bellezza formale sia lo strumento e non il fine della suggestione, capaci d'attingere immediatamente alla vita e non dall'esempio dei modelli letterari la sostanza della propria poesia e di plasmarla in forme nate ad un parto coll'idea. Per incontrare un'anima di uguale sincerità e potenza lirica è necessario attraversare la selva dei radi poeti e della sterminata ed opprimente moltitudine dei verseggiatori che stancarono e logorarono la lingua italiana friggendone e rifriggendone gli elementi verbali nell'olio rancido della rettorica, e giungere sino al Leopardi. Il solo Leopardi è degno, per la potenza dell'anima, per l'universalità della mente, per la dignità della coscienza, per la sincerità dell'affetto, per la disciplina dell'ingegno, per l'originalità dei mezzi di espressione di essere posto accanto all'Alighieri.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In lui soltanto la pienezza dell'anima mosse gli accorgimenti stilistici e non ne fu rimorchiata, come dal più al meno accadde alla maggior parte dei suoi predecessori; egli solo osò ascoltare le soli voci interne e dalle relazioni del suo essere colla vita e colla natura trarre le leggi del suo canto; egli solo osò dopo Dante, nulla concedere al compiacimento sensuale dell'artista, alla pura virtuosità letteraria, ma tutto sottomettere al bisogno di espressione ed alla verità dell'affetto. Quale tra lo sfriggolío uggioso delle padelle liriche di cui è sonora la poesia italiana ci giunse il suo grido, sommovendo in un empito di entusiasmo il nostro cuore fanciullo, tale è ancora. Anni ed anni sono trascorsi, e molte fronti apollinee che parvero fresche di gioventù eterna mostrano di già le rughe, e molti fiori di poesia che parvero fiammanti di vitalità hanno perso il profumo e il colore, rivelandosi da quanto erano: fiori artificiali di carta ritagliata, spruzzati d'acqua di odore: ma nulla ha potuto appannare il terso metallo di quei versi divini nel quale il più onesto ed austero degli artefici di poesia che sia sorto in Italia dopo Dante costrinse i palpiti di un grandissimo cuore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Solitario è il Leopardi nella lirica italiana, così terribilmente solitario e diverso di spiriti e di intenti, di modi e di accenti dal coro dei suoi colleghi, che spesso io mi son domandato se egli non fosse straniero, se come Dante, a cui «germanico sangue colò per avventura nelle vene dalla donna che venne a Cacciaguida di val di Po, dall'Aldighiera Ferrarese» e che forse da quel rivolo trasse la grandiosità della visione architettonica e la rude franchezza di spiriti che sembrano retaggio delle genti germaniche, da cui sole sono finora uscite le colossali costruzioni ideali di un Goethe e di un Wagner, egli avesse attinto in altri sangui la sua potenza di straniarsi. Se le qualità dominanti della vita e della letteratura di un popolo sono un indice etnico, certo egli appare quasi straniero. Austero nella quasi universale istrionía elegante, ingenuo fra l'ipocrisia scettica, parco fra il lusso abbondevole della ciarla, nudo fra la profusione degli ornamenti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E nondimeno nessuno è più genuinamente italiano di viso, di vesti, di eloquio di lui; ma egli appare connesso colle radici profonde e sane del tronco dell'italianità, con i succhi lenti e profondi, vitali ed essenziali, non con i viticci capricciosi e la linfa effimera degli annuali rampicanti parassitarii: egli è il legittimo rampollo dell'anima greca per tanti secoli sommersa sotto il profluvio fastidioso della eloquenza forense dei rètori latini. La tetra angoscia esotica. Compresero gli Italiani la vera grandezza del Leopardi?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non pare, a giudicare dai frutti lirici che ne sorsero. Del suo tragico atteggiamento verso la natura e la sorte i nuovi lirici si fecero uno stampo di declamazione rettorica: il disperato grido divenne canzoncina svenevole echeggiante il doloruccio borghese; la classica tragicità snaturò nel romanticismo bohème dei poeti scapigliati che fra le ebbrezze opaline dell'assenzio indagavano con ambrosiano lirismo i misteri dell'essere dinanzi ad un moscerino caduto nell'acqua di una catinella, filosofavano sulla caducità dei beni al crepitio di una farfalla che si brucia le ali al lume, declamavano sulla futilità della vita dinanzi alle occhiaie vuote di un teschio di gesso. Ma per poco: non fu che una commedia passeggera di languore letterario, un effimero trucco di estenuazione; la buona, la vera, la legittima anima italiana, serena, vivace, gioviale, avida di godere, immune da scrupoli, sacra al vivere lieto e facile, alla grassa risata, alla facezia sporca, al motteggio ironico, allo scetticismo gaudente, al cinismo colorito, allegò i suoi diritti, reclamò una poesia più consona ai suoi bisogni, e la melanconia della doglia mondiale fu relegata nei solai coi ferravecchi, come un abito da carnevale, smesso ed alquanto ridicolo, e la nuova, la vera poesia dell'anima italiana venne innanzi, la poesia della salute, del lieto vivere, degli scrupoli nulli e dell'avidità molta, del vino e della voluttà, la poesia classica, come si disse e si dice, poichè per molta gente «classico» significa ber sodo e tisonner sous les jupes.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che ci poteva mai fare il Leopardi nella lirica italiana tutta affaccendata nel ristorare e celebrare il culto della forza e dell'energia? Doveva apparire come un malinconico uccello di malaugurio, come un gufo rabbuffato e stridente in un coro soave di usignuoli. Non sono io a dirlo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tra la rettorica e tradizionale ammirazione pel Leopardi v'è pure chi ha avuto l'onesto coraggio di esprimere la verità occulta. Un giovane scrittore della bella schiera, nel tessere l'apologia del Carducci «padre» della moderna letteratura italiana, «anima della patria ricostruita in una classica forma epica» ha confessato con piacevole sincerità che «Giacomo Leopardi chiuse in una forma ellenicamente serena una tetra angoscia esotica ripugnante al triplice sorriso del cielo, del suolo, del mare d'Italia»(). Avete capito?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sicuro: «Ogni più lieto giorno di nostra età primo s'invola. Sottentra il morbo, e la vecchiezza, e l'ombra della gelida morte» è tetra angoscia esotica; il sole che «cadendo si dilegua, e par che dica che la beata gioventù vien meno» è tetra angoscia esotica; «Nasce l'uomo a fatica ed è rischio di morte il nascimento» è tetra angoscia esotica: «Voi, collinette e spiagge ecc.» è tetra angoscia esotica: queste melanconie «ripugnano» «al triplice sorriso del cielo, del suolo e del mare d'Italia». In nome di questo triplice sorriso, il più sincero, il più spontaneo, il più legittimo affanno d'ogni essere che alberghi sotto la cassa toracica un cuore, è bandito dalla poesia italiana dai doganieri dell'italianità integrale, come spuria merce straniera.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Meditino e piangano francesi e tedeschi, inglesi e scandinavi, americani e australiani, sull'angoscioso mistero dell'essere, sull'oscura finalità del cosmo, sulla caduta delle illusioni giovanili, sull'acerbo dissidio fra gl'istinti e la legge interiore: a loro sta bene perchè da loro la natura piange lagrime di nebbia e di pioggia dalle barbe degli abeti foschi, e di umidità stillano le gronde dei tetti, dai quali stride lugubre la civetta: noi, no. Noi abbiamo il triplice sorriso brevettato con garanzia del governo, e ci bisogna sorridere, sotto pena di essere cattivi italiani. L'Italia non è ella la patria immortale della festa di Piedigrotta?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Avanti le chitarre, i tamburelli, i mandolini e le canzonette napoletane: Levate 'a cammesella... A che guastarsi lo stomaco con la melanconia? È roba buona per un'incisione tedesca in rame. Un fiasco di chianti ed una servotta da palpeggiare non mancano ad alcun italiano che non imbecillisca col capo nelle nuvole.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Allora i tetri fumi di angoscia esotica sfumano, ed al poeta si scoprono nitide, tonde e rosee di salute le idealità patrie nella loro forma più tangibile, pagana, classica, epica, ed il poeta sente che la patria gli chiede non la secrezione mucosa dell'affetto, ma la linfa robusta in cui si perpetua il germe della razza felice; e ne sorgono l'epopea, l'epinicio, l'agiografia eroica e l'affermazione delle inconcusse promesse dei Fati. L'estremo oltraggio. Quando la poesia italiana dell'insegnamento del Leopardi non aveva più alcun culto effettivo, giunse in buon punto uno di quei giorni «anniversarii di un avvenimento, che per verità non ha a fare con essi più che con qualunque altro dell'anno», ma che in grazia di una «bella ed amabile illusione... paiono aver con quello un'attinenza particolare, e che quasi un'ombra del passato risorga e ritorni sempre in quei giorni e ci sia davanti: onde è medicato in parte il tristo pensiero dell'annullamento di ciò che fu e sollevato il dolore di molte perdite, parendo che quelle ricorrenze facciano che ciò che è passato e più non torna non sia spento nè perduto del tutto».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Agli italiani si può fare l'appunto di lasciar morir di fame i loro grandi, ma non certo di lasciarli immuni da quell'oltraggio postumo che, per le condizioni generali della scoltura moderna, è per lo più un monumento, e da quel concorso bandistico che è un centenario. Terra felice dove cresce l'olivo, fiorisce l'arancio e fruttificano i centenari! E il Leopardi ha avuto il suo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Veramente era proprio il caso di celebrarlo? I centenari, direbbe il Signor di La Palisse, si fanno o si dovrebbero fare per esprimere la stima, l'affetto, l'ammirazione che una città, un popolo, una razza provano per un loro grande, per una personalità rappresentativa, che ne fermò nei secoli, coll'azione o colla parola, qualche carattere essenziale; per dimostrare ad un genio che la sua opera è ancora viva nella loro anima, ancora operante nella loro mente, per testimoniargli, sia pur solo idealmente attraverso il tempo e la tomba, la riconoscenza che serbano a lui pel bene a loro fatto; per assicurarlo che non ne dimenticheranno mai gli insegnamenti; i centenari, io credo, si fanno per questo. Se queste condizioni non si ritrovano, essi riescono, pare, ipocrisie biasimevoli e grottesche, o quanto meno baraonde festaiuole, divertenti per taluni, ma irrispettose per colui che serve di pretesto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando noi cominciammo ad amare la poesia, tre persone imparammo ad amare e ad onorare nel Leopardi. Prima il poeta, voce grandissima nei tempi, per la sincerità vibrante dell'espressione del dolore, per l'ampiezza sovrana della speculazione filosofica, voce quale dopo Mimnermo, Teognide e Omar Kayyham non s'era più udita nel mondo, nonchè in questa patria della rettorica. Secondariamente, il tecnico, maestro unico di severità di stile, di trasparenza assoluta di forma, di sanità incorruttibile di elaborazione fraseologica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In fine l'uomo, povero organismo straziato da mali orribili, povera anima alta, gentile e pura, derisa dalla fortuna in ogni sua aspirazione più nobile con disinganni continui, l'uomo che dal tormento indegno della propria vita aveva avuto il genio e la forza di trarre un'opera d'arte di una serena bellezza immortale. Chi avrebbe osato affermare che l'anima e l'esempio del Leopardi fossero ancora vivi fra noi tanto da legittimare quelle onoranze? Che ci ha che fare la sua ritrosia colla sfacciataggine che è oggidì ritenuta prova squisita di ingegno?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che relazione corre fra la sua austerità e l'immoralità della vita che si pompeggia come quintessenza d'individualismo? E se ciò sta nel riguardo etico, che dire nell'estetico? Non mai, dopo la sua morte, la letteratura italiana fu così lontana da lui come in quell'istante in cui pretese festeggiarlo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Alla sua poesia sublime di pensieri, semplice e nuda di forme nella sua terribilità tragica, essa contrapponeva una nuova arcadia di ariette profumate ed affettate; alle forme sciolte rispondeva colle forme chiuse; alla semplicità del pensiero con la quintessenza del simbolo; alla dizione piana colla spolveratura dei codici; alla sincerità del sentimento coll'ipocrisia. Ed alla degenerazione del gusto, allo smarrimento di ogni ideale di sanità lirica, venne in aiuto la scienza per rendere più logiche e degne le solenni onoranze. La scuola italiana di psicologia criminale, se già non avesse altri meriti, avrebbe pur sempre grandissimo quello d'aver contribuito ad una produzione inesausta di gioviale umorismo; di quell'umorismo involontario che è il più organico ed efficace.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dopo aver ghermito nelle sue branche Dante, il Tasso, l'Alfieri, il Beccaria, non poteva dimenticare il Leopardi. E cominciò naturalmente col cercare quanto di follia ci fosse nel suo genio. Confessava il Leopardi di aver, da fanciullo, avuto paura di notte, solo, al buio?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ce n'era d'avanzo per stabilirne l'anormalità. Stava talvolta così assorto nel suo lavoro da non avvertire che lo chiamavano a pranzo? Le stigmate degenerative erano manifeste.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Corroso dallo struggimento di amare, gridava: Intanto io chieggo quanto a viver mi resti, e qui per terra mi getto, e grido, e fremo? L'epilettismo era chiaro. Morente a Napoli di estenuamento, aveva il capriccio dei gelati?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lo squilibrio della sua mente era palese. Sembrò di veder continuata per mesi e mesi e per centinaia e centinaia di pagine la scena di Bouvard e Pécuchet, divenuti frenologi, nell'inesauribile romanzo del Flaubert. «Ah!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","ah! approbativité manifeste, conscienciosité absente! amativité nulle!» Le più gelose carte di famiglia, le biblioteche, gli archivi, furono interrogati per far la statistica di quanti idioti e pazzi v'erano fra gli antenati, per dedurne logicamente che egli non poteva essere immune da tabe degenerativa.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma questo grazioso lavoro che la scienza moderna nella sua ardente ricerca dell'Uomo Volgare riserba ai genii, come contraccambio delle opere immortali da essi largite all'umanità, non aveva finora preso di mira che l'organismo del Leopardi. Se omai la scienza stabiliva irrefragabilmente quanto delle Ricordanze era dovuto alle imperfezioni dei polmoni, e quanto dell'Infinito alle malattie del rene, i non credenti erano per lo meno liberi ancora di amare in santa pace l'anima e la poesia del Leopardi. Ma l'appetito viene mangiando.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dopo aver dimostrato che il poeta era fisicamente un degenerato, un epilettoide, un matto, i Pécuchet della critica furono indotti a pesare nelle nuove bilancie anche la sua personalità morale. E che si scoperse? Si scoperse che la pretesa bell'anima era press'a poco un farabutto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Scriveva in termini affettuosi al padre, da cui pure aveva ricevuto durezze ed alle cui idee non poteva acconciarsi? L'ipocrisia era lampante. Discorrendo di quel grand'uomo dell'abate Cancellieri adoperava una parola corrispondente nell'uso consueto di mezza Italia, a minchione?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La malignità e l'invidia erano più che provate, se non anche gravissima la coprolalia. Si lagnava con gli amici intimi della poca tenerezza paterna e materna? Mostrava senza veli d'essere uno snaturato.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Distrutto l'uomo fisico, annientato l'uomo morale, restava, pur sempre, il poeta. Pareva che l'ammirazione per la sua opera potesse almeno durare obbiettivamente, all'infuori di quella non più possibile per l'autore; ma la scienza moderna quando comincia non si ferma più. Essa procede infaticabile, ed un bel giorno, mosse coraggiosamente all'assalto anche del poeta, e alla vigilia del centenario giunse vittoriosamente ad abbatterlo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E lo battè à plate couture, nella forma e nella sostanza, come creatore ideale e come tecnico. I nuovi critici scientifici, preso in esame il Leopardi artista, scoprirono cose meravigliose. Un illustre scrittore di romanzi di craniologia preistorica assodò che il Leopardi era innanzi tutto privo di fantasia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In secondo luogo dimostrò inconfutabilmente che egli ebbe della vita una visione infantile, dovuta alla sua ambliopia percettiva. Ma questo è poco: il punto capitale, la grande scoperta della nuova critica, è che egli non possedeva il sentimento della natura. Infatti, le sue descrizioni di paesaggi «sono casuali accenni frettolosi, senza alcun substrato di comprensione filosofica» segno evidente che era completamente insensibile ai fenomeni naturali.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Infine: non inventò nulla di nuovo. Così conciato per le feste imminenti, al Leopardi non restava forse che una gloria, quella della tecnica, gloria che certo ebbe carissima. Nato in un'età di tropi barocchi, di affettazioni e di amplificazioni, di gonfiature e di vaniloquenze, egli intese, con uno sforzo che solo può apprezzare chi abbia tentato di far ugual cosa con quelle di oggi, a depurare il suo stile da quelle ciarpe impure, a renderlo nitido, semplice, intenso, immediato, perchè più vibrante ne fosse la suggestione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Almeno noi credevamo così. Ma ecco che salta fuori un psichiatra a trarci dall'errore. Quella semplicità che noi credevamo quintessenza geniale non è che il riflesso di una povertà di fantasia.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Infatti è noto che la sublimità poetica sta nella ricchezza di immagini e di aggettivi. Ed ecco il brav'uomo a recare a dimostrazione qualche verso del Carducci, eccolo citare, per esempio, le strofe che si levano attorno alla fronte come falchi, quando il poeta sale dei secoli sul monte, ecc., ecc. ; e prorompere trionfalmente: quest'è la vera e la grande poesia.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E il centenario fu celebrato. Quante bande piumate e multicolori il 6 luglio, in piazza a Recanati! Quanto intermezzo di Cavalleria Rusticana!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quanto brillare di braccialetti d'oro ai polsi del commendatore Mascagni, autore e direttore del poema sinfonico delle diecimila lire; quanto vermouth d'onore, quanti discorsi! e quante croci da cavaliere, a lumi spenti ed a festa finita! Poichè avvenne proprio così.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'austero, il severo, il malinconico Leopardi, il misantropo Leopardi non potè scampare: fu commemorato anche lui, nei modi e nelle forme, da una turba in abito nero e decorazioni, al suono della Marcia Reale, come un'eccellenza qualunque, come un qualsiasi compianto patriota di dubbia fama. Pareva che almeno il Leopardi dovesse sfuggire alla volgarità consuetudinaria di tali onoranze festaiuole. Infatti egli non desiderò come il Carducci di poter impetrar da Domeneddio tanto di infrazion della che gli bastasse a sporgere il capo fuor dalla bara e sputare in faccia ai postumi laudatori; fece di più e di meglio: rinettò la propria arte e la propria vita da ogni piaggeria democratica e da ogni vanità letteraria.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No, c'era da sperare che almeno al Leopardi fosse risparmiato il centenario. Ma la folla è bronzea nella sua libidine di divertimenti, ed il dissidio stridente fra la personalità morale ed estetica del Leopardi e la volgarità inevitabile di certe feste ufficiali, tra il poema della disperazione e il gioviale musico dalle calze multicolori, ebbe la sanzione di un poeta, il Carducci. Quando io lessi questo nome, mi stropicciai le palpebre per timore di aver le traveggole.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come mai – mi dissi – l'acerbo nemico della rettorica, l'uomo che mille volte ha tuonato contro la libidine carnevalesca tutta italiana di trar partito dalle glorie più pure per far gazzarra, è sceso in piazza per commemorare a suon di banda il più puro eroe della poesia italiana? Ben è vero che egli dichiara che non è questa accademia, e che rètore egli non è. Ahimè; io temo che una illusione singolare sia fatta ai suoi occhi: tuona: non vogliamo più feste!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","ed alza il bicchiere tra gli evviva dei commensali; grida: morte alla rettorica! e dà fuoco al mortaio delle bombe a colori. Poichè per quanto io leggessi e rileggessi la tonante concione del poeta illustre, di concreto non ci trovavo nulla: quando tentavo di acchiappare un'idea, ecco che mi scappava di mano nel fumo delle parole, ed io pensavo che i poveri mortali non possono nutrirsi di puro fumo odoroso come i suoi Dei pagani.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quali sono, io dicevo, le poche affermazioni concrete del discorso carducciano? Leopardi che tutela l'Italia? Chi capisce in qual modo?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Raffaello che dà alla religione la più soave ed alta esplicazione? È un luogo comune comprensibile appena in un professore di lettere che non si sia mai occupato di pittura. Rossini che dà alla musica europea col Guglielmo Tell il più grandioso accordo fra il mezzogiorno ed il settentrione?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È una volata lirica appena scusabile in chi scrisse: «quanto alla musica non me ne intendo: più suonan forte e più mi piace: son tedesco». La Ginestra, appello fatidico alla solidarietà del lavoro umano? Ahimè!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non tiriamo imprudentemente pei capelli l'invocata federazione contro la Natura nemica, fino a vedervi, come fa il Carducci, un lembo di socialismo: ci suonerebbe troppo forte all'orecchio il sogghigno su le magnifiche sorti e progressive, e l'atroce: non so se il riso o la pietà prevale. L'abbassamento delle genti latine qualificato favola vile? Ma non si ricorda il Carducci d'aver scritto: «... questa gente bizantina si trasformerà sempre in peggio; dalla rovina totale ci scamperà forse l'espansione della Giovine Slavia e l'intervento degli Americani.»?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A Leccafondi, a Rubatocchi, a Rodipane, egli dice, succedevano Vittorio Emanuele, Garibaldi, Mazzini e Cavour. Ma che? Quegli egregi son morti, ma Leccafondi, Rubatocchi e Rodipane sono più vivi che mai.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La lega contro i Barbari che sono alle porte? Ma che altro hanno fatto gli anarchici di ieri se non mettere in pratica il carducciano Canto dell'amore coll'inno al popolo che gode esercitare le sue ferree zanne nelle fortezze? No, no, io conclusi: le feste odierne sono un'ironia poco pietosa.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se gli italiani non fossero un popolo di rètori, l'unico centenario degno del Leopardi sarebbe stato questo: radunare nella piazza maggiore di Recanati tutte le sciocchezze scritte su di lui in questi ultimi anni e farne silenziosamente un falò. Non potendo o non volendo far questo, bisognava lasciarlo almeno riposare in pace. Ma nemmeno in pace, ora che ci penso, l'avrebbero lasciato riposare.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","O non ci fu infatti un ministro della pubblica istruzione (chi si ricorda più quale, in questo viavai?) che presentò un progetto di legge per trasportare le ossa del Leopardi in un sepolcro più decoroso? Ci voleva un ultimo oltraggio: quello dell'architettura ufficiale.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dal Leopardi ad Orazio. L'opera del Leopardi fu quasi inutile allo svolgimento ulteriore della lirica italiana. Gli Italiani, se compresero ed onorarono l'artista, non seppero o non vollero trarre dal suo esempio alcun insegnamento: non videro quale fosse nella sua opera, all'infuori dell'eco vibrante della doglia mondiale, l'ammaestramento di rettitudine di ingegno, di sincerità d'affetto, di sobrietà di forma, qualità che non è detto debbano servire unicamente alla poesia della disperazione; amarono anzi considerarne l'opera come un fenomeno isolato e quasi patologico; non si avvidero che il lirico vibrante e straziante non era soltanto il maggior lirico italiano sorto dopo Dante, ma era pur anche l'intelligenza più alta ed acuta, la mente più armoniosa ed universale, lo spirito critico più libero, logico ed audace che sia comparso nella storia del pensiero italiano da Dante in poi; non si accorsero di avere in lui un maestro senza pari ed un precursore meraviglioso di verità filosofiche ed estetiche.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed è il Leopardi stesso che dalla tomba è risorto a mostrare agli Italiani quanto maggiore egli sia del concetto che ne ebbero, ed al loro corto intendimento che non seppe leggere tra le righe delle sue opere d'arte in verso ed in prosa la profondità e l'arditezza della sua ragione poetica, è venuto a porgere nei sette volumi dello Zibaldone, estesi materiali dottrinali, dinanzi ai quali non è più permessa la cecità. Che dice il Leopardi della poesia? «La poesia, tanto riguardo al meraviglioso, quanto alla commozione o impulso di qualunque genere, ha bisogno di un falso che pur possa persuadere, non solo secondo le regole ordinarie della verisimiglianza, ma anche rispetto ad un certo tal quale convincimento che la cosa stia o possa stare effettivamente così.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Perciò l'antica mitologia o qualunque altra invenzione poetica che le somigli ha tutto il necessario della parte dell'illusione o passione, ma mancando affatto della parte della persuasione non può più produrre gli effetti di una volta, e massime negli argomenti moderni»... perchè «ci troviamo sempre un non so che di arido e di falso, perchè manca la tal quale persuasione, quando anche la parte del bello immaginario, maraviglioso, sia perfetta...». «Veramente pare che i nostri poeti usando le antiche favole affettino di essere non italiani ma forestieri, non moderni ma antichi, e se ne pregino, e che questo sia il debito della nostra poesia e letteratura, non esser nè moderna, nè nostra, ma antica ed altrui. Affettazione e finzione barbara ripugnante alla ragione, e colla qual macchia una poesia non è vera poesia, e una letteratura non è vera letteratura.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Onde segue che noi oggi non abbiamo letteratura, perchè questa non essendo moderna non è nostra, e perchè non si dà nè si diede mai, nè può darsi letteratura che a' suoi tempi non sia moderna, e dandosi, non è letteratura». Che dice dell'imitazione? «Le imitazioni avviliscono presso noi stessi l'idea di quelle opere per cui ci eravamo sentiti così affettuosi».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«In materia di letteratura o di arte basta accorgersi dell'imitazione per mettere quell'opera infinitamente al disotto del modello». E definisce il Monti: «uno che non è poeta, ma uno squisitissimo traduttore se ruba ai Greci ed ai Latini». Rivendica al poeta il diritto di sciogliersi dalle regole delle scuole e dei grammatici e di non riconoscere altro freno se non il proprio giudizio, e dice: «Le regole nascono quando manca chi pensi».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«Il danno dell'età nostra è che la poesia si sia già ridotta ad arte, in maniera, che per essere veramente originale bisogna rompere, violare, disprezzare, lasciare da parte interamente i costumi e le abitudini e le nozioni di nomi, di generi, ecc., ricevute da tutti». La forma doveva per lui procedere dall'intimo, essere la stessa rivelata apparenza dell'immagine interiore, non già invece (come i rètori volevano) una veste in cui l'artefice con una fredda diligenza inducesse splendore di ricercati adornamenti e di fregi rari. Quindi «lo scrittore dev'essere inconsapevole non solo di tutte le altre bellezze dello scrivere ma anche della stessa semplicità».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E si scaglia contro lo scrivere elegante e i puristi, e dichiara la necessità imprescindibile che la lingua si evolva e si arricchisca di parole sempre più distinte e sottili, ed ammette persino l'adozione di parole straniere, purchè si armonizzino col carattere dell'insieme, e conclude «che ogni artista originale deve formarsi una lingua propria». Che pensava dei generi letterari? Pensava che unico fosse vitale quello in cui è più forte e diretta l'espressione dell'individualità, cioè la lirica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ecco la forma che perfettamente conviene all'arte nostra «espressione libera e schietta di qualunque affetto vivo dell'animo» «primogenita di tutte le forme», «universale ed eterna». Essa sola può attingere l'ispirazione «dal pensiero dominante di questo secolo: dal sentimento dell'infelicità individuale»(). L'artefice massimo dello sviarsi della lirica italiana dalla via audacemente indicata dal Leopardi fu appunto colui che sulla piazza di Recanati doveva tesserne l'elogio: il Carducci.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Compresso da un'educazione pedantesca e scolastica, seppellito in un misero paesello, isolato dalle correnti vive del pensiero, senza altro senso di vita che quello riflesso dai libri, il Leopardi si era dapprima accostato alle forme accademiche imperanti, aveva iniziato il suo canto con la canzone encomiastica o celebrativa, aulica, togata, oratoria, la canzone, che, come ben disse il Carducci, è «concione e predica», cercando di scaldarne col suo sentimento la forma declamatoria: avea scritto le canzoni: All'Italia, Sopra il monumento di Dante, Ad Angelo Mai, ma la rettitudine dell'ingegno, la squisitezza del gusto, il calore dell'affetto lo avevano tosto avvertito di quanto vi fosse di accademico e di decorativo in quella forma d'arte. E già nell'ultima canzone, fra la fiera rampogna all'ignavia degli Italiani si insinua, con inopportunità ed incongruenza che sarebbero stranissime se non fossero eloquenti, il lamento su la caduta dei «sogni leggiadri» che allietarono il «caro immaginare» delle età primitive, sul morto «conforto dei nostri affanni». Tra l'entusiasmo letterario e rettorico per le memorie patrie sbocca inconsapevole ma irrefrenabile l'amaro fiotto della doglia mondiale; dal concetto nazionalista, dall'ardore esortativo, sorge l'universalità della speculazione scettica che recherà la lirica leopardiana alle sue cime supreme, e come libererà lo spirito da ogni illusione mediocre, per illuminarlo della luce terribile della verità senza veli, depurerà la forma da ogni gonfiezza declamatoria e da ogni formola consuetudinaria, per renderla pura, tagliente e vibrante come una lama nuda.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci compì laboriosamente un'azione a ritroso. Aveva ricevuto nelle mani la lirica soggettiva: la rifece oggettiva; l'aveva trovata intima e psicologica: la ridusse esterna e decorativa; di immanente ed universale, la rifece nazionale e d'occasione; dalle Ricordanze e dall'Infinito, giunse al Piemonte, alla Bicocca di San Giacomo, al Cadore. Il Leopardi aveva posto a fondamento della psiche poetica la filosofia razionale dell'uomo moderno e vi aveva trovato una fonte di insuperata poesia; aveva scritto che per riuscir in Italia «veramente originali bisogna rompere, violare, disprezzare, lasciar da parte interamente i costumi e le abitudini e le nozioni di nomi e di generi ricevute da tutti»; il Carducci riannodò diligentemente il filo di quelle abitudini e di quei costumi, e informò rigidamente la sua poesia a quei nomi e a quei generi; il Leopardi aveva scrostato la forma da ogni eleganza di scuola e si era ridotto ad una nudità sublime; il Carducci l'arricchì di nuovi adornamenti; il Leopardi aveva sciolto le forme chiuse per crearsi un ritmo idoneo a seguire fedelmente lo snodarsi del pensiero, il palpito del sentimento: il Carducci disseppellì le forme più chiuse, dichiarò che quella del Leopardi era «forma senza forma» solo appropriata alla poesia del nulla() ed assicurò che non era «lirica propria».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","() È dunque la lirica leopardiana un frutto isolato, determinato da particolari condizioni individuali, incapace di volgersi per l'uniformità del suo sentimento elegiaco ad altri e diversi atteggiamenti di vita? Oh! date al Leopardi, o ad uno spirito sincero e potente come il suo, un'esistenza meno travagliata, meno deserta di affetti, meno digiuna di casi e di vicende, e da quella stessa dottrina la varietà sboccierà larga e possente come la vita.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma nel Leopardi il Carducci giovane non scorse e non pregiò se non l'entusiasmo letterario per la romanità e il colorito classico dello stile: la libertà del pensiero, l'universalità della mente, la profondità filosofica, la logica dell'evoluzione formale gli sfuggirono: troppo era minore di anima, d'ingegno e di cuore. All'esuberanza sanguigna della sua natura selvatica di torello maremmano il Leopardi dovette apparire come un infelice ammalato che le sofferenze avevano rinchiuso in un modo di lirica limitato ed unilaterale. Ignaro della vita ed incapace, per la particolare forma della sua psiche, di intuirla, il Carducci giovane non vide nel pessimismo leopardiano la profonda verità filosofica dell'anima moderna: vecchio, lo considerò come un riflesso d'infelicità individuale e di inquietudine romantica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non egli poteva soffrire nel cuore e nello spirito le angosce che lo spettacolo della indifferenza crudele della natura e della malvagità comune degli umani avevano indotto nel Recanatese: come tutti gli allievi di liceo di provenienza campagnuola in cui l'intelligenza soverchia la sensibilità, egli si sentì attratto dalla rettorica decorativa della poesia latina, ed avendo dinanzi il Leopardi, elesse a maestro, Orazio. Il culto di Orazio è carattere comune delle nature ricche d'intelligenza, ma scarse di sentimentalità, delle nature che antepongono il piacere sensuale dell'ingegnosità e dell'eleganza alle commozioni più alte date dalla forza dell'affetto e dalla profondità dell'idea. La poesia di Orazio è poesia puramente letteraria: è un fenomeno di cultura, non di sentimento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È sensualità musicale, ingegnosità verbale, sapienza metrica, eleganza di forma raffinata ed abilissima, esercitazione accademica. La sostanza è poverissima cosa. La mitica è rifrittura scolastica, la storica è rettorica ampollosa, la politica è bassa cortigianeria, la filosofica e morale è puerilità di aforismi che corrono le vie, l'erotica è montatura a freddo: false lagrime e false gioie di convenienza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non un solo grido sincero scuote le linee del volto, non un solo singhiozzo fa tremare la voce dell'impeccabile cantore. Il suo canto sembra quello degli usignuoli meccanici: pare una prodigiosa contraffazione della voce umana. Si direbbe che la sua opera sia stata composta in vista di un ufficio scolastico, per servire di testo nei ginnasi e nei licei, per istradare i giovani alla conoscenza della fraseologia e della metrica, ed avviarli al bel comporre.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È una vera lirica da professore, una specie di Gradus ad Parnassum, nella quale tutte le combinazioni metriche, tutti gli accorgimenti rettorici, sono congegnati con arte insuperabile. Non per altro i grammatici hanno conferito all'autore la fama di sommo poeta: nessun modello potrebbe meglio rispondere ai loro programmi di studio; ma Catullo, il semplice, il negletto Catullo quanto è più poeta di lui! V'è in Orazio una sostanza di vera poesia che lampeggia e palpita attraverso l'enjolivement delle forme.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando un tocco descrittivo, un senso di natura, un accento di affetto ci persuadono dolcemente, si può giurare che il tessello del lucido mosaico è un sassolino di marmo pario, è un immagine, un colore, un palpito rubato ai Greci. I miseri e sublimi frammenti rimastici di Alceo, di Saffo, di Anacreonte, di Bacchilide, povere pietruzze cadute in fondo al gorgo distruttore, stanno a farne testimonianza; papiro greco non esce da qualche tomba del Delta senza che nuove prove ci rechi dell'infaticabile lavoro di rapina. Ma dov'è in Orazio, pur nelle sue ruberie, l'alito ardente della poesia greca?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","il canto grave ed ampio come il tuono del mare, che risuona persino negli epigrammi bizantini? Così intensa era la forza lirica di quella gente, che una vena di freschezza irrigò anche l'orto dei più tardi nepoti? Non è la voce rovente di Saffo, nei cui versi par di sentir il rombo del sangue tumultuante nelle vene, che a lui si chiede, non la concitazione guerriera di Alceo, o l'accorata dolcezza di Teognide e di Mimnermo, o la divina foga di Archiloco, ma dov'è in tutto Orazio un singhiozzo qual'è quello che scoppia nell'epigramma in morte di Clarista, dell'ultimo dei Greci, di Meleagro; un ardore qual'è quello che scalda i versi di Paolo Silenziario, l'ultimo dei bizantini?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma da Orazio il Carducci, anzichè dedurre l'afflato lirico greco, trasse la rotondità oratoria, il sussiego togato, l'enfasi patriottica, le qualità rettoriche dell'anima romana, quelle più affini al suo gusto, più consone al suo spirito, e ne informò la poesia nuova. Alla sanità rusticana del Carducci, la sostanza poetica del Leopardi apparve come una degenerazione morbosa. A lui, in cui quasi nulla era la sentimentalità erotica, scarsa la fantasia sognatrice, esuberante l'energia fisica, a lui innografo di Lieo, a lui che aveva scritto: Gema, e ne l'astro pallido stanchi le inferme ciglia la scellerata astemia romantica famiglia; quella poesia apparve come un insulto e come un pericolo patrio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Giacomo Leopardi non aveva avuto una visione serena della vita. Peggio: si era compiaciuto di struggimenti amorosi, e, deserto d'amore, aveva persino immaginato (morbosa degenerazione del sentimento!) la dolcezza di esser baciato morente da un'amante.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La spina dorsale della lirica italiana era in pericolo: era urgente assoggettarla ad una idroterapia intellettuale per salvarla dal rammollimento incipiente. Vero è, che quello spinitico frollo di Enrico Heine aveva tratto dal suo letto di dolore rivi di poesia quali i nuovi pagani poeti della salute non trassero mai dal fondo del loro bicchiere: non importa. Il Carducci, nella qualità da lui assunta di medico idroterapico della lirica italiana, non esitò.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E la doccia venne e fu gelida. Per anni ed anni le chiavette poetiche del Carducci versarono a fiumi l'acqua ghiaccia della mitologia e dell'erudizione, la fredda linfa della rettorica romana, della rettorica razionalista, della rettorica patriottica: la cute accapponata della musa italiana fu cosparsa di polvere dotta e frizionata ruvidamente nel lenzuolo della ricerca storica. Il secoletto vile che prima cristianeggiava, frignava di trovarsi senza il cavalluccio dell'ideale?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Gli si regalò l'innocuo trastullo dell'arcadico regno della giustizia e dell'amore, della libertà e dell'uguaglianza, leggermente verniciato di socialismo, sul quale potesse bilicarsi indefinitamente, illudendosi di galoppare. Il Leopardi aveva ascoltato e consacrato nel suo verso il proprio dolore, facendone un simbolo dell'infelicità congenita nell'umanità, scorgendo nel dramma intimo dell'anima umana la sostanza più alta di poesia: il Carducci ad espellere dalla poesia quel «cibreo» del cuore «col solito guazzetto di quella sua secrezion mucosa che si chiama l'affetto», ad impedire che la lirica si riducesse ad essere «la secrezione della sensibilità e della sensualità del tale e del tale altro()» si lanciò a corsa pei campi della mitologia, della letteratura e della storia, e disseppellì Febo Apolline e Diana Trivia, Cipride e Semele, Lieo e le vergini di Ascra, Gradivo e Bacco, Espero e Tersicore, Cupido e Latona, Endimione ed Admeto, Fetonte e le Eliadi, Ercole e Teseo, Prometeo ed Atlante, Persefone ed Io, le Esperidi e Dafne, Aretusa e le Camene, l'Olimpo e il Parnaso, l'Erimanto e i Campi Elisi, Delfo e Citera, Cnido e Populonia, Castalia e Colono, Trasibulo e Bruto, Virginio e Lalage, i fratelli Asvini e Vanni Fucci, Bonturo e Teodorico, le walchirie e Carlo V, San Francesco e Camillo Desmoulins, Lutero e Marat, Iaufrè Rudel e il Conte di Chambord, Barbarossa e Pietro Calvi... cantò cioè i miti vedici, le divinità elleniche, l'epicureismo romano, le leggende medievali, le lotte dei comuni, il rinascimento e la riforma, la rivoluzione ed il risorgimento: ogni uomo, ogni cosa, ogni affetto, ogni idea, tranne gli uomini, le cose, le idee e gli affetti della vita presente, tranne la vita che è la nostra vita, le forme che sono le forme nostre, le passioni che sono l'alimento del nostro cuore. Le ciabatte e i coturni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'anacronismo degli spiriti non poteva non tradursi in anacronismo di forma. Il Leopardi era partito dalla forma chiusa della canzone petrarchesca, rigida nella sua architettura come lo schema di una chiesa gotica, ed era giunto man mano alla canzone libera ed al verso sciolto. La musa italiana era in pericolo di guastarsi i piedini camminando così liberamente per le vie, e il Carducci si credette in dovere di ammonire quei corrotti calzolai.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«La lirica – egli avvertì con infallibilità pontificale, discorrendo del suo tema funebre prediletto: la morte della poesia – «la lirica, individuale com'è, par che resista, e può durare ancora qualche poco, a condizione per altro che si serbi arte; se ella si riduce ad essere la secrezione della sensibilità e della sensualità del tale e del tale altro, se ella si abbandona a tutte le rilassatezze e le licenze innaturali che la sensibilità e la sensualità si concedono, allora, povera lirica, anche lei la vedo e non la vedo: se ne potrà fare in prosa come e quanto se ne vorrà, in tutte le prose; e il nostro secolo ne ha molte. Da un pezzo se ne incominciò a fare nei così detti metri liberi: ma l'avere adattato alla lirica cotesta verseggiatura da recitazione e da descrizione, senza strofe, con le rime a piacere, è un indizio che dalla vera lirica (le poesie del Leopardi così verseggiate non sono lirica propria) si è perduto ogni concetto. I popoli veramente poetici, le età veramente poetiche, non conoscono sì fatti metri...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La lirica bolsa, con la pancia, la veste da camera, larga a cintura e in pantofole: ohibò!» E citò le strofette del Gauthier: Point de contraintes fausses! Mais que pour marcher droit tu chausses, Muse, un cothurne étroit. Fi du rythme commode comme un soulier trop grand; du mode que tout pied quitte et prend!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io lessi, ricordo, con grande reverenza questo ammonimento, ed in primo luogo ringraziai dal più profondo del cuore il sommo pontefice della poesia, per avere nella sua benignità concesso ancora un po' di fiato a quella povera lirica, mentre evidentemente era in suo potere dichiararla morta e sepolta, e proibire a tutti, se non a sè, di «violare il sepolcro della gran morta cancanneggiandosi su», come egli, con delicata immagine, disse dell'epica: ma strani dubbi sorsero nella mia mente alle affermazioni successive. Che è, io mi dissi, la poesia di Saffo, di Catullo, del Petrarca, del Leopardi e di altri mille poeti grandissimi se non la «secrezione della loro sensibilità e sensualità»? Nondimeno io la vedo limpida e chiara, vitale, immortale, tangibile, mentre il Carducci mi assicura che sì fatta forma di poesia non può essere che un fantasma evanescente, un «ti vedo e non ti vedo».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma forse questa non è vera lirica, e il Carducci solo ha in tasca l'autentica. La lirica, egli m'insegna, non deve «abbandonarsi a tutte le rilassatezze e le licenze innaturali, che la sensibilità e la sensualità si concedono». Nondimeno quei poeti vi si abbandonarono ed a me sembrano, come a tutti, lirici sommi appunto perchè il libero snodarsi del sentimento e della sensualità, dominò gli atteggiamenti della forma; e massimo mi pare il Leopardi, appunto perchè in lui questo abbandono fu più completo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E come mai sarebbero innaturali queste rilassatezze e licenze se rampollano da una fonte così organica com'è la sensualità e la sensibilità di un individuo; infinitamente più organica e primitiva, che non la coltura e l'arte, qualità acquisite, e variabili secondo i tempi e le mode? La lirica, dice il Carducci, per esistere dev'essere arte: se è in metro libero, non può essere arte. L'arte è dunque, io mi domandai, la strofa?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E cercai se tale assioma fosse stato rivelato sul Sinai tra i lampi ed i tuoni, o sospirato da Gesù sulla Croce. La metrica libera, continuava il Carducci, è verseggiatura da recitazione e da descrizione. Chi l'assicura?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Fu usata per questi uffici, ma è proprio detto che non possa assumerne altri e più appropriati? Forma narrativa fu la terzina che dal sirventese popolare recitato Dante trasse alla Commedia, ed è forma chiusa. Dante la usò per espressioni liriche, epiche, drammatiche, e il Carducci non pensò mai a dichiararla innaturale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La recitazione e la descrizione dovrebbero adunque adagiarsi in forme libere ed in forme chiuse, e la lirica no? Recitata non fu forse la lirica greca, che è in forma chiusa, e libera non fu forse la verseggiatura delle parti liriche e individuali della tragedia greca? Fondarsi sull'uso storico della forma è cosa comoda ma poco saggia: quanti illogici impieghi di forme si hanno nella storia della poesia, e quanta logica vi sarebbe nel capovolgerli!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma la critica dei fatti compiuti, della storia della letteratura ha fatto uno scaffale con su tanti cassetti ed etichette: guai all'audace che tenta mescolarne gli incarti: essa inibisce a sè di ragionare e inibisce altrui. Essa può trovare eminentemente logico che la ballata, la quale era danzata e cantata, sia volta ora a dir cose che danzate e cantate non possono essere in modo alcuno, e che siano adoperati senza musica gli schemi classici fatti pel canto; ma inorridisce come dinanzi ad un incesto se qualcheduno osi pensare che la verseggiatura libera sia più d'ogni altra propria all'espressione di affetti, i quali, quanto più sono spontanei e veementi, tanto meno possono venire al mondo tutti di ugual misura e movimento, come richiede il sistema strofico, e piegarsi senza soffrire alla rigidità del ritorno della rima, ed esser schiantati dalle zeppe inevitabili piantate nei fianchi. La critica storica non si domanda se la lirica non debba esser più simile agli alberi che crescono liberamente, che non alle aiuole di mortella tosate e cimate dalle cesoie dei giardinieri e ridotte a simmetrica decorazione in forma di piramidi o di bottiglie: la critica storica sentenzia che la metrica libera è verseggiatura da recitazione e da descrizione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Inutilmente tu pensi che a quegli uffici essa sia la meno adatta. «Guai a te, poichè discendi da chi fu prima di te!» come dice Mefistofele allo scolare: il solo fatto che altri ti abbia preceduto nella vita fa sì che egli abbia ragione e tu torto. Può, è vero, il poeta rispettoso delle leggi adoperare il sonetto, che si vuole forma lirica, pel Ça ira che è recitazione e descrizione; ma la lirica in metri liberi, ohibò!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma sopratutto mi riuscì acerba al palato l'asserzione del non esser la poesia in metri liberi del Leopardi, lirica propria. Come? La Canzone A Silvia non era lirica propria?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi passai una mano sulla fronte e la sentii madida di sudore freddo, ed ebbi un brivido di ribrezzo, come chi cogliendo fiori si abbatta a metter la mano sopra una biscia. A render propria la lirica, a reprimere gli abusi di rilassatezza e di licenza innaturale a cui s'era abbandonato il povero Leopardi nella sua «lirica bolsa, con la pancia, la veste da camera, larga a cintura e in pantofole», poichè questa arguta definizione si applica logicamente anche alle sue canzoni; a rimetterle le scarpe strette, anzi «i coturni» necessari alla dignità del suo passo, il Carducci chiamò a se tutte quelle fogge che il Leopardi aveva messo da parte come trascorse e non idonee alla espressione di sentimenti moderni. Non considerò se la sostanza del Leopardi fosse la più lirica che sia stata mai, non considerò il problema in sè, ma da buon professore richiamò la pratica dei processi precedenti, e sentenziò che «i popoli veramente poetici, le età veramente poetiche non conoscono sì fatti metri».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non gli passò nemmeno pel capo che le forme metriche abbiano a evolversi come ogni altra cosa; non si domandò se Dante redivivo scriverebbe ancora il suo poema in terzine. Fermo nella sua divina missione di pedicuro della lirica italiana, il Carducci, venduta ai rigattieri la veste da camera e le pantofole leopardiane, aprì con la chiave rugginosa della coltura professorale gli armadii delle belle fogge della lirica d'altri tempi, e vestì le creature del suo spirito con tutti gl'indumenti consacrati dall'uso dei secoli in odore di santità, e conservati nella canfora della filologia contro le insidie delle tarme progressiste. Nè si accontentò di scegliere nel mucchio di quelle spoglie penzolanti vuote, e talune un po' sdrucite e un po' unte, dagli uncini dello spogliatoio, qualche abito confacente al suo dosso e meno inadatto all'esistenza moderna, ma le indossò tutte, volta a volta, come un bimbo che nell'assenza dei genitori si insinua di straforo nella guardaroba, e si prova dinanzi allo specchio l'elmo del bisnonno, la corazza del nonno, la cuffia della nonna, il jabot dello zio, le coturne della zia, la crinoline della mamma e le culottes del babbo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si vestì volta a volta, con l'agilità e l'infaticabilità di un trasformista, di sonetti con la coda e senza la coda, di canzoni e di laudi, di madrigali e di capitoli, di ballate e di rispetti, di frottole e di sirventesi, di canzonette e di terzine, di sestine e di cinquine, di anacreontiche e di saffiche rimate, di odi e di lasse, di saffiche e di asclepiadee, di alcaiche fantoniane e non fantoniane, di archilochee e di elegie... non dimenticò nemmeno, così per vezzo bizzarro, la deprecata spoglia leopardiana, una volta tanto. Se è vero, come si afferma, che tra la forma metrica e l'ispirazione vi debba essere una correlazione intima e incontrastabile, da questo emporio di forme sorgerebbe nitida la conclusione che il Carducci albergò nel suo petto l'anima di Mimnermo e di Saffo, di Alceo e di Anacreonte, di Archiloco e di Orazio, di Dante e del Petrarca, del Cavalcanti e di Cino, del Poliziano e del Medici, di Olimpo di Sassoferrato e del Burchiello, del Chiabrera e del Fantoni, del Parini e del Foscolo, del Monti e del Leopardi; e non l'anima di essi soli, ma quella della loro età e le determinazioni di pensiero e di eloquio caratteristiche dei loro tempi. L'abitudine di calzare vesti d'ogni foggia e di ogni tempo non è senza pericolo: attenua il senso della convenienza e dell'opportunità.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci, così ligio alla tradizione e rispettoso dell'uso storico, da dichiarare illegittima una forma per ciò solo che non fu adoperata in altri tempi, non ebbe ritegno ad unire corpi e vesti che non avevano alcuna rispondenza: e ne nacquero certi travestimenti curiosi: un inno a Febo Apolline fu cucinato in quartine di settenari alternativamente sdruccioli e rimati sul tipo delle canzonette amorose dell'Arcadia; Carlo Alberto e Vittorio Emanuele scossero il pennacchio di generali piemontesi nelle volute oratorie di una canzone petrarchesca; la bianca Croce di Savoja ballonzolò nelle strofe geminate di ottonari che il Rolli ed il Parini avevano legittimamente usato a cantare le gioie del vino e dell'amore; la rivoluzione siciliana galoppò nei decasillabi dei cori manzoniani; Ottone di Baviera, re di Grecia, ondeggiò nelle alcaiche fantoniane; Lissa e Persano saltellarono negli ottonari del Romito del Cenisio del Berchet; l'odore della polvere dei cannoni napoleonici vaporò nell'asclepiadea; e la locomotiva sbuffò e la tessera ferroviaria fu perforata nel metro di Alceo. Quest'era, pare, lirica propria. L'eclettismo arcaico dei metri ebbe a compagno l'eclettismo verbale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La lirica italiana si era da secoli ristretta in un cerchio di formole fisse rese venerande dall'uso. Poichè il Petrarca aveva cantato mirabilmente di amore, qualunque lirica espressione amorosa doveva necessariamente rifarsi da lui. Il sentimento vivo desideroso di divenir arte doveva inflessibilmente filtrare nel dolce sciroppo delle belle forme per aver veste decente di poesia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dante aveva attinto all'uso vivo, alla prosa, ai fondi più umili della lingua, ed era stato triviale, pur di esser rapido, preciso, immediato, incisivo: i poeti italiani elessero di esser lenti, imprecisi, inespressivi pur di esser nobili e illustri per aulicità di eloquio. La vivezza popolare potè penetrare nelle laudi, nelle cacce, nei canti carnascialeschi, nelle ballate, ma nella lirica suprema del sentimento non penetrò mai. Inutilmente Jacopone aveva mostrato che l'ardenza del sentimento e la schiettezza viva dell'espressione avevano potuto condurre l'ingenuità e la rozzezza all'ignorato, stupendo capolavoro della lirica italiana antica: Donna di paradiso: i lirici italiani continuarono a flauteggiare trilli di scuola.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I romantici si illusero di rinnovarsi e non riuscirono ad assimilare del romanticismo straniero che l'etichetta: imbottigliarono un po' di nebbia ossianesca, piantarono nell'orto uno spaventacchio con la testa di morto per terrorizzare i passeri del classicismo, ma non percepirono la rivoluzione interiore, la liberazione del sentimento vivo e caldo dall'espressione di scuola, che fu il grido di battaglia di un Goethe ventiquattrenne. La rivoluzione doveva farla un classico, ma un classico vero: il Leopardi; e fu per lui lunga e difficile. Anch'egli era stato inghebbiato di belle forme: ne fece un'orgia nei suoi primi canti, ma grado grado la sincerità dell'affetto lo trasse a purgarsi d'ogni affettazione linguistica, fece cadere le squame delle concrezioni verbali, e ne venne fuori il metallo lucido e vivo del suo cuore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Del classicismo ritenne le qualità ideali: il senso della quadratura, della dignità, dell'armonia, ma bandì ogni fiorettatura, ogni compiacenza decorativa: si foggiò una dizione sobria, severa e rapida in cui le parole svaporassero nel fantasma poetico senza civettare per proprio conto: raggiunse la massima naturalezza e vivezza comportabili con la sua educazione e con le condizioni arcaiche della lingua letteraria del tempo; diede del dramma interiore «la rappresentazione immediata, trasparente, vibrante, straziante» come la disse poi da par suo il Carducci(). Dunque il Carducci giovine si trovò innanzi quelle «virtù uniche del Leopardi» quella rappresentazione immediata, trasparente, vibrante e straziante. Che fece?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si affrettò a ricoprire l'impudicizia psicologica di quella nudità con ricchi adornamenti verbali pescati nei greci e nei latini, nei dugentisti e nei trecentisti, nel quattrocento e nel cinquecento: fece un'orgia di fraseologia letteraria com'è proprio dei professori che scrivono versi, e condì di affettazioni burchiellesche i suoi sonetti caudati. Come arcaica e storica era la sostanza della sua poesia, arcaico e storico ne fu il mezzo di espressione: cercò con ogni cura di bandire ogni traccia, ogni forma, ogni colorito di realtà schietta, viva e contemporanea. Qual'era la ragione di quest'odio per la realtà presente, che è a dire per la natura viva?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La ragione era assai semplice: il mondo interiore del Carducci non era la vita: era un organismo letterario. La secrezione mucosa. Da che mondo è mondo, l'umanità ha domandato ai grandi poeti due cose, a loro scelta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ha domandato la finzione di creature che vivessero di una vita propria infusa dal genio; oppure, in mancanza di una creazione oggettiva, ha chiesto loro la figura della loro individualità, così potentemente espressa ed atteggiata da riescire essa stessa creazione estetica. Ha creato il Carducci tipi viventi di vitalità propria? Ahimè!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nemmeno il più acceso degli erotomani può credere che le Lidie, le Lalagi, le Dafni, le Line carducciane siano donne di carne: lo ha confessato persino un carducciano, ch'è tutto dire(): sono piuttosto motivi verbali, eleganti manichini letterarii vestiti di incerti paludamenti classici: il loro volto ha la gelidità delle immagini di cera dipinte col rossetto: i loro occhi ci guardano con una fissità indifferente, e se appoggiamo l'orecchio al loro seno statuario non sentiamo il battito di alcun cuore, nè il rombo di alcuna corrente vitale: sono senza nervi e senza sangue. Il Carducci stesso sentì la vacuità di queste sue creature. Scrivendo la prefazione alle poesie del Betteloni, accennando in termini ammirativi alle sartine e modiste di Verona, esce a esclamare: «È proprio così che erano fatte le nostre amanti, ahimè di venti e più anni fa!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Salvo che noi allora eravamo o troppo classici, o troppo romantici, e, anche dato avessimo avuto la grazia e la naturalezza del poeta veronese, non ci sarebbe mai passato per la testa che si potesse in italiano far dei versi graziosi e naturali come i seguenti, mentre pure le cose dette in quei versi le sentivamo, le vedevamo, le notavamo anche noi. E sì che Catullo lo sapevamo quasi a mente; Catullo, che, dove non è sporco o troppo alessandrino, poteva e può essere maestro di poesia vera a noi e ad altri...». V'è in queste parole l'ingenua confessione della convenzionalità della poesia carducciana di sentimento, l'implicita condanna delle ideologie archeologiche in cui si compiacque.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci non ignorò dunque la natura fresca e presente, conobbe il sentimento vivo che si alimenta della realtà viva, ma non credette possibile tradurlo in poesia nuova: «non gli passò mai per la testa» che lo si potesse fare in italiano. Non ricordò che il Leopardi lo aveva fatto con Silvia e Nerina. Ma egli preferì alle proprie amanti vive quelle di Orazio, già artifìciosette in realtà ed estenuate dagli amori letterarii di due millenî di imitatori; sebbene Catullo gli stesse nella memoria e potesse ammonirlo sulla differenza che corre tra la poesia attinta dalla realtà e quella desunta dai libri.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questione di abiti? di aristocrazia di gusto? Le sottane delle crestaie ripugnavano al suo amore pei pepli?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non è detto che un poeta ed un grande poeta non possa o non debba innamorarsi di sartine e di modiste: è una disgrazia che può capitare anche ai maggiori. Il Leopardi amò Teresa Fattorini, ch'era un'umile tessitrice figlia di un cocchiere, e Maria Belardinelli ch'era una contadinotta: ma un lirico vero, sia pur classico quanto si voglia di spiriti, non può correr dietro alle gonnelle delle sartine e cantare «Glicera unanime cui le Grazie educaro al mite amor», e Lidia e Lalage e Delia con colori oraziani; non lo può fare senza venir meno a quella sincerità intima che è il primo elemento della persuasione e cardine dell'arte vitale. E il Leopardi, che certo non ebbe in amore ideali meno alti del Carducci, non credette necessario trasformare Silvia e Nerina in amanti romane, ma anzi le rappresentò nella loro umile realtà contemporanea e locale, con precisione di attributi e di riferimenti: egli sapeva che l'arte sincera può infondere nella realtà più umile una vita immortale e sublime di poesia, mentre nessuna eleganza di stile o sforzo d'ingegno può correggere l'innaturalità di un travestimento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E vi fu pure un altro poeta che ebbe in amore compiacenze anche più democratiche, e che alla classicità sacrificò più che non dovesse il sacro fuoco del suo ingegno; ma quel poeta si chiamava Wolfango Goethe e della realtà poetica aveva un senso alquanto più greco e catulliano che non il professore bolognese, e Bettina veneziana e Faustina romana entrarono negli Epigrammi Veneti e nelle Elegie Romane quali erano, cioè figlie di giocolieri e di bettolieri, coi colori, le forme, i sentimenti, il carattere della loro condizione e del loro tempo, umili ma poeticamente vive e vere, e vere e vive saranno nel cuore degli uomini quando delle donne carducciane sarà spenta fin anche l'ombra dell'ombra. Debole nella creazione oggettiva, che non sia ricostruzione storica, è forse il Carducci grande in quella soggettiva? Ci ha egli dato una compiuta, tipica, vibrante rappresentazione della sua anima e della sua visione del mondo e della vita?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","C'è da dubitarne. L'anima poetica del Carducci, nobile, eletta, elegante, sonora, non è purtroppo che un'anima letteraria, e le anime letterarie per quanto armoniose, colte, eleganti, dotte, non destano che uno scarso interesse per l'umanità, non sono mai anime vive. Egli ignora totalmente quei moti dell'animo che in ogni tempo furono riputati e si dimostrarono alla prova i più grandi fattori di poesia, i più capaci di elevazione lirica e meglio passibili di elaborazione estetica: ignora l'amore, ignora l'ebbrezza, ignora il dolore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Li ignora e non si vergogna di disprezzarli. Perchè nessuno, per accecato che sia dall'ammirazione, può avere il coraggio di sostenere che il sentimento espresso nei suoi versi sia amore. L'amore del Carducci è un'esercitazione verbale di origine letteraria, una commozione per sentito dire, una tenerezza corretta e misurata da professore universitario che si estrinseca secondo le formole e gli spiriti dei migliori modelli d'altri tempi, non senza un po' di confessata vergogna per la frivolezza dell'argomento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che ne sa questa poesia del fuoco, dell'entusiasmo, dell'ebbrezza, della disperazione dell'amore vero? Che sa dell'esaltazione della gioia; del mortale fremito del dolore? Poichè quei sentimenti gli erano da natura negati, o al più, contenuti in un'onesta prosa, egli li tenne in poco conto; come non sfioravano la sua rugosa epidermide, li considerò di ordine inferiore, e li scartò rigidamente dalla sua arte: e recò attorno trionfante la sua insensibilità sentimentale, e si proclamò puro di lebbra romantica, e si ritenne forte.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Eppure da Cohelet a Omar Kayyham, da Giobbe a Mimnermo, da Catullo a Dante, dallo Shakespeare al Goethe, dallo Shelley allo Heine, dal Lenau alla Browning, dal Leopardi al Rossetti, l'amore e il dolore colle loro ebbrezze e schianti e follie e spasimi erano sembrati il più sublime argomento di poesia, i moti dell'animo nei quali l'individuo si spoglia maggiormente della sua materialità per tendere con aneliti verso una vita più alta. Nè alcuno di quei grandi dubitò mai che la poesia finisse col proprio tempo e colla propria opera, così profondamente sentivano connaturate con la vita le loro passioni eternamente rinascenti e indistruttibili. Nessuno di loro ebbe vergogna di mostrarsi schiavo della passione, riconoscendo in essa il lievito della sublimazione immortale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Chi oserà intitolare di scapigliatura romantica lo spasimo di Saffo e il grido di Archiloco? Costoro erano classici, pare. Ma il Carducci credette di poter disprezzare l'amore come sostanza meno degna di poesia; sbertò il poeta che mette in mostra «le ulceri del suo cuore» e lo dipinse come un poltrone, come un «perdigiorno, dai disutili amori», gli pose a fronte l'imagine del contadino che beve nella maledetta risaia l'acqua marcia: quasi che nella storia dell'anima umana le ulceri cardiache di un Werther non abbiano più importanza che le febbri malariche di un colono.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma il cuore, il cuore gli era a noia: Questo cibreo del cuore in verso e in prosa col solito guazzetto di quella sua secrezion mucosa che si chiama l'affetto; e per depurarsi il palato invocò l'immagine e forse la realtà di un cuore di maiale: ma i contadini delle risaie avrebbero potuto imprecare contro di lui, essi che non possono permettersi il lusso gastronomico concesso ad un professore d'università. Ma io erro o dimentico, Questo acerbo nemico della passione ha pur scritto un canto famoso che dovrebbe riscattare ogni invettiva: Il Canto dell'amore. Che cos'è il canto dell'amore carducciano?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessun timore: i sessi non c'entrano. È, o vorrebbe essere, il canto dell'amore universale, non teologico, ma umano. È una serie di strofe sonore e balzanti nelle quali la primavera che ride e splende sopra una fortezza sgretolata a furore di popolo, quando era divenuta innocua e degna d'ogni riguardo come monumento d'arte, il benessere fisico d'una giornata soleggiata, un diligente e pittoresco catalogo topografico dei vari generi di abitazione che si possono scorgere da un'altura in un giorno di limpida atmosfera, concludono ad una strofa: Salute o genti umane affaticate!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tutto trapassa e nulla può morir. Noi troppo odiammo e sofferimmo: Amate. Il mondo è bello e santo è l'avvenir.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io lessi e rilessi con religione questi versi in cui comprendevo essere la chiave di volta filosofica dell'edifizio carducciano, ma rimasi freddo e quasi ebbi il dubbio di esser preso in giro. Dinanzi a tanti disagi e ingiustizie e dolori e squilibri e problemi formidabili dei quali mi pareva intessuta la vita, quel consiglio così semplice mi aveva nella sua giovialità cantabile l'aspetto ironico di una di quelle panacee universali di cui fioriscono le quarte pagine dei giornali a spese dei gonzi. Ma il Carducci non era stoffa di mistificatore: era senza dubbio sincero: pure nella sua sincerità m'appariva vestito di tanta leggerezza e superficialità in quel suo bando d'amore, detto con tono apostolico, che ne trasecolavo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io comprendevo, sì, San Francesco che forse da un egual colle dell'Umbria, nella fiamma del sole, fra le erbe fiorenti, dinanzi alle acque cantanti, nella carezza del vento, rapito d'entusiasmo per la bellezza del mondo, intonava la laude al Signore, creatore di tante meraviglie, e innalzava il canto dell'amore universale: ma il Carducci non era San Francesco: in lui non vi era ombra di misticismo; ed io non riuscivo ad immaginare il professore di Bologna grassotto e rubizzo, terribile giocatore di tarocchi e indomito bevitore di Chianti, in abito di terziario, ritto sulla collina di Perugia con le braccia alzate a benedire «frate sole e sor acqua», senza che dentro mi si movesse un solletico di riso. Ed escluso uno slancio di misticismo, mi sfuggiva la relazione di causa ad effetto tra il panorama dell'Umbria ed il mònito all'amore universale: inutilmente mi scervellavo a cercarne le ragioni filosofiche. Di empietà in empietà giunsi a domandarmi se il Carducci non avesse per avventura scambiato in buona fede per intuizione filosofica un semplice moto di vitalità soddisfatta.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quel verbo di pace mi pareva proprio il facile ottimismo che nelle tempre irose e battagliere rampolla inopinatamente da una digestione felice, dopo un buon pranzo inaffiato di vino generoso, in qualche alberghetto ben situato sopra un poggio dall'aria pura. Mi pareva proprio che il succo della filosofia carducciana, ridotto in parole povere, fosse questo: «oggi, io mi sento, non so perchè, di ottimo umore: getterei le braccia al collo anche alle persone che abitualmente detesto. Abbiamo torto, o fratelli, di romperci la testa e di guastarci il sangue con la bile: il mondo è bello; amiamoci e godiamo.» Va da sè, che ritornato alla stazione, il filosofo riprende le sue ire e i suoi odii, e si apparecchia a sbranare qualche nemico; ma tant'è, per un paio d'ore egli ha abbracciato l'universo e sfornato una sonante poesia.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E che quel canto rampollasse meno da una meditazione filosofica che da un esilaramento fisico mi sembrava anche chiaro dal capitombolo dell'ultima strofe, nella quale il poeta con quell'impulso smanioso e bonario, con quell'immenso bisogno di fraternità che è caratteristica finale delle agapi, voleva, nonostante gli Svizzeri, entrare in Vaticano, prendere a braccetto il Papa, e berne un bicchiere col cittadino Mastai, con quel Mastai, che nè meno dieci anni innanzi aveva chiamato «vecchio prete infame», «Polifemo cristiano» che aveva dipinto, tinto le mani di rosso e intento a libare il calice della messa, pieno non del sangue di Cristo, ma di quello dei giovani italiani a cui aveva fatto mozzare il capo. No: nessuna evoluzione etica o sentimentale può indurre un poeta sincero ed un uomo onesto quale il Carducci a prendere a braccetto e a condurre fraternamente all'osteria i preti infami e le persone che si sono macchiate di sangue innocente: è solo in un momento di oblio fisico che si possono compiere, anche solo in poesia, di tali, come dire? debolezze rettoriche.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dunque il Canto dell'Amore carducciano non è un manifesto filosofico o sentimentale, non è un vangelo morale. Tanto è vero che non rappresenta se non un fuoco di paglia, che il Carducci, ridisceso dal colle di Perugia, ricominciò a battagliare aspramente coi preti, coi tiranni e coi loro vecchi dèi, come se mai non gli fosse apparsa la madonna modern style su dai monti dell'Umbria, «fulgente di giustizia e di pietà». Quando io ebbi letto l'invocazione di Lucrezio, quella dello Shelley nell'Alastor, l'Epipsychidion, quando io ebbi ascoltato il Tristano e quel suo complemento logico che è il Parsifal, quel titolo di Canto dell'Amore non mi volle più andar giù in nessuna maniera, ed anche quella rappresentazione pittoresca prese a sentirmi odore di pittura oleografica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma ero solitario: quanta ammirazione non aveva destato quel canto! Era il «pezzo» preferito dai dilettanti filodrammatici; lo studente repubblicano, razionalista e mangia preti che portava la libertà nei capelli irsuti, nel goletto alla marinara e nella cravatta rossa svolazzante, lo studente che bestemmiava Dio e la madonna, stazzonando il mazzo di tarocchi tra una pipata e un bicchier di vino, ne era entusiasta e lo recitava a gran voce nelle vie deserte, uscendo da qualche casa di pubblica ospitalità. Escluso l'elemento primordiale e principale della lirica: la passione; che le restava?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le restava innanzi tutto l'impressionismo spicciolo e giornaliero, politico o paesistico o leggermente sentimentale. E il Carducci ne fece per parecchi anni, e fece cose artisticamente bellissime. Ma in quasi tutta questa lirica la freschezza della visione e dell'impressione diretta dei sensi è soverchiata e compressa dall'incubo del classicismo letterario della cultura professorale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si sdegna Dopo Aspromonte? Ha duopo di ripescare Prometeo, Armodio e Trasibulo e Tigellino, e di mescolarli col Rattazzi e con Mameli: ha da scrivere un inno Per le nozze di Cesare Parenzo? Ed ecco sfilare il buon vecchio di Teo e i colli dell'Imetto e i rivi del Cefiso e gli oliveti di Colono; ha da dipingere una cocotte che rileva la persona bella sul divano?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vi vede negli occhi «lampeggiare tutta Citera» e fiorire un sorriso a cui Laide erudita avria aggiudicato il mirto; canta di Mentana? Ha necessità di rievocare il Tartaro; ha da fare un Brindisi d'aprile? Ed eccolo ricorrere ad Opi, al Peneo, ad Apollo; si trova con un'amante tra i marmi di un cimitero?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Gli occorre evocare i mirti di Lesbo e i favolosi prati di Elisio pieni di cetre, di ludi eroici e del purpureo raggio di non fallace maggio; vuol descrivere l'Aurora? Gli abbisognano i fratelli Asvini, le vacche del cielo, Cefalo e il bel fiammante Suria; passeggia per le vie di Livorno, grato del buon pranzo che gli ha apprestato l'amico? Il Chianti che ha inaffiato il desinare deve mutarsi in Bromio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La visione è giusta, il sentimento è schietto, ma il filtro scolastico ha velato la freschezza e l'originalità; ha reso la forma di interna, esterna: di organica, letteraria. Ed è egli stesso che ce ne dà la prova. Quanto è più fresco, persuasivo ed efficace quando riesce a liberarsi dell'ossessione mnemonica della cultura ormentale!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Allora nascono quelle mirabili strofette San Martino di serrata pittura e di immediata evidenza, in cui vapora veramente l'odore dell'autunno; nasce il superbo Canto di marzo, nascono, fra spiritosità di dubbia lega, le grazie nervose dell'Intermezzo; ma non sono che lampi fuggitivi e che appaiono agli orli dell'orizzonte carducciano, non mai nella regione centrale; il sole del cielo carducciano dev'essere l'alme sol di Orazio, con annesso il brillante stato maggiore della mitologia. Non c'è che da leggere quella che è ritenuta la più bella fra le liriche carducciane: l'ode Alle fonti del Clitumno, dopo La sera del dì di festa del Leopardi, per percepire l'immensa distanza che corre fra un poeta genuino e connesso colla mentalità del proprio tempo, ed un poeta di scuola; fra la poesia organica e quella «di coltura». L'ode del Carducci è un magnifico riflesso di forme oraziane: il canto del Leopardi è indissolubilmente legato all'anima moderna ed è tutto suo: l'uno rampolla dalla vita stessa, dalle profondità del fato e del mistero: l'altro da un'immaginazione letteraria: l'uno gronda di lagrime, l'altro degli odorosi unguenti poetici della letteratura latina.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La morte della poesia. È così vero che la poesia era pel Carducci, meno un bisogno prepotente del cuore che non una compiacenza dello spirito, che un bel giorno egli fu assalito dalla vergogna di far versi, e ne domandò scusa con decente modestia: «Non potendo dimettere l'abitudine di verseggiare (chi ha bevuto una volta a certi fiaschi, gli ci bisogna ribere purtroppo) mi presi un pseudonimo, a punto per non pregiudicare co' versi a quel po' di meno male, che, a giudizio di alcuni, potevo fare negli studi di storia letteraria e di filologia italiana.» Domandò scusa per sè, ma guai a quegli ingenui che osavano ancora fare argomento di arte la poesia del loro cuore. Egli li trattò di fannulloni e di depravati, ed augurò loro in endecasillabi involontari un po' di autocrate russo: «per la canaglia che perpetra strofe un po' di Melikoff non guasterebbe», ed asserì che se per cinquant'anni l'Italia non avesse alcun scrittore, tutto andrebbe per il meglio, ed aggiunse: «dichiaro e protesto che un giovane che fa versi mi desta il ribrezzo e la nausea.»() Ai suoi allievi prescrisse come profilassi e cura ricostituente la ricerca storica: «Pei giovani è la storia letteraria, specialmente trattata per monografie», e così diligentemente agitò dinanzi ai loro occhi lo spauracchio della poesia, che non uno, od uno solo, uscì dalla mediocrità delle ricerche medesime.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Continuò per proprio conto, ma cercando di togliere alla lirica gli elementi più soggettivi; se si lasciò indurre talora all'idillio, proscrisse il dramma e la tragedia. Fece per innata deficenza sentimentale quanto il Manzoni aveva fatto per pietismo, e mostrò di far maggior conto delle lezioni di letteratura che dei propri versi. Se talora fece qualche concessione alla poesia del sentimento, è perchè Orazio l'aveva fatta pur lui; ma il peccato è sempre commesso in forme fatte sacre dall'uso, che ne riscattano alquanto la colpa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma anche questa lirica, per quanto depurata dagli eccessi della sensibilità e della sensualità individuale, parve venirgli a noia. Gli parve inutile alla sua anima ed all'altrui, ed allora si persuase, non senza ingenuo errore, che il difetto era non in lui, ma nella poesia, e che essa era finita con lui. «Sono velleità queste mie, scriveva nella nota alle Odi Barbare, tanto più importune ed inopportune oggi che dinanzi al vero storico, il quale, gloria e tormento del secolo nostro, pervade oramai tutto il pensiero umano, la poesia (mi perdonino i lettori anche questa fantasia funebre) compie di spegnersi.» Con tranquillo candore proclamò così la morte della poesia perciò solo che la macchina a vapore aveva sostituito il traino equino, e la storia scientificamente condotta, quella leggendaria: credette che la poesia non potesse vivere in un'età retta dal vero storico, quasi che la poesia risieda nella falsità, e poesia non ci possa essere in una realtà storica.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma innamorato di questa concezione della poesia moribonda, tutto inteso a formare a propria immagine e somiglianza la futura generazione italiana, non ebbe l'ombra d'un dubbio, e ad ogni volume di versi eccolo da capo con la solita canzone: come qualmente la povera poesia fosse morta e sepolta, e solo a lui concesso per divina indulgenza del cielo di prolungarle un fantasma di vita, galvanizzandole la salma a scopo educativo storico-patriottico. Scrisse: «La poesia dunque non muore (nella vita); l'arte della poesia muore, l'arte della poesia nel suo antico e puro significato di elaborazione estetica, metrica, disinteressata...()» e fece questa scoperta: «La poesia è oggimai cosa affatto inutile; che se anche mancasse del tutto, verun minimo congegno della macchina sociale ne andrebbe men bene...» e ne trasse la conseguenza che «il poeta non deve tenersi obbligato ad obbedire a certe, come si direbbe, esigenze del tempo» e inibì «alla cetera dell'anima sua» di agitarsi e di rispondere ad altra cosa che non fossero «gli echi del passato, gli aliti dell'avvenire, il rumore solenne dei secoli e delle generazioni procedenti...» Ma «guai al poeta, se pure è poeta» che si affacci «alla finestra ad ogni variare di temperatura per veder quali fogge vesta il gusto della maggioranza legale. Ciò distrae, raffredda, incivettisce l'anima».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il passato e l'avvenire, dunque, e sopratutto le finestre chiuse, perchè la vista della gonnelle e dei calzoni non faccia per avventura dubitare al poeta che i pepli e le toghe siano passati di moda; e morte all'abborrito presente! Ed io mi domandavo: ma nel presente non è forse materia di poesia? Ma chiudendosi al presente, il poeta può forse comprendere il passato e pronosticare l'avvenire?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E non può essere l'oggi fenomeno ricco di elementi lirici e degni di rappresentazione estetica quanto e più dell'ieri e del domani? E non ha forse costituito il presente la sostanza di quella poca poesia di Giobbe e di Mimnermo, di Orazio, del Leopardi? E le sartine veronesi del Betteloni e le donne di Catullo che parevano «poesia vera» al Carducci, non erano forse presente?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E non è forse il presente, direbbe Monsieur de la Palisse, l'avvenire dei nostri padri ed il passato dei nostri nepoti? Il presente e il passato. Ma il Carducci non si sgomentò, ed un bel giorno dichiarò senza ambagi che il presente non è della poesia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«In questi versi (diceva nelle note all'ode Alla città di Ferrara) la storia di Ferrara, e anche la preistoria mitica e la conformazione geologica e psicologica della sua provincia e popolazione, è introdotta a rappresentare la preparazione e lo svolgimento dell'epopea che doveva illustrarla. A queste prove la poesia può forse ancora resistere. Il presente è del dramma, del romanzo, del giornale: il futuro è di Dio: il passato, il doloroso passato può essere tuttora della poesia, massime in una storia complessa di tanti elementi com'è l'italiana».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sicuro, il presente non è della poesia. Eppure alcuni anni innanzi un uomo che di poesia vera si intendeva alquanto, Enrico Heine, aveva precisamente scritto: «Il signor Schlegel ha sufficientemente compreso lo spirito del passato, sopratutto quello medievale, e riesce molto bene a illustrare quello spirito negli antichi monumenti ed a spiegare le loro bellezze sotto questo punto di vista: ma tutto ciò che appartiene al presente, egli non può comprenderlo; tutt'al più ne percepisce alcuni caratteri esterni, ordinariamente la parte meno bella; e come non comprende lo spirito che lo anima, non vede in tutta la nostra vita moderna che una tepida prosa. In massima, soltanto un grande poeta può percepire la poesia del pensiero di un tempo presente: la poesia di un tempo passato la si indovina molto più facilmente, ed è più facile farla sentire altrui.»() Ma Enrico Heine era un romantico: non bisogna dargli retta: non può essere che «un traditore della patria.» Ma che dire allora della poesia di Mimnermo, di Saffo, di Catullo, del Petrarca, del Leopardi?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È chiaro che il presente, il passato ed il futuro erano ai loro tempi negli stessi rapporti: mancavano pei più antichi, i giornali ed i drammi, ma è assai dubbio che essi possano sostituire la lirica. Se ne deduce che la loro lirica, ispirata al presente del loro tempo, non è poesia. Nel suo odio per il presente persino la natura gli venne a noia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Cominciò col prendersela con la luna, colpevole di aver ricevuto tanti omaggi dai poeti perdigiorni. Infatti un poeta educativo deve proscrivere dalla sua poesia il culto delle cose inutili. A che serve la luna?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se l'era già chiesto un poeta ultra romantico, il Lamartine, e, stranissima cosa, proprio con le stesse parole: Astre inutile à l'homme, en toi tout est mystère; tu n'es pas son fanal et tes molles lueurs ne savent pas mûrir les fruits de ses sueurs... . tu trouves tous les yeux fermés à ta lumière, et le monde insensible à ton morne retour, froid comme ces tombeaux objets de ton amour! Ma la melanconica interrogazione lunare del Lamartine divenne nelle mani del poeta pagano una diatriba polemica, una specie d'invettiva personale; Ma tu, luna, abbellir godi col raggio le ruine ed i lutti; maturar nel fantastico viaggio non sai nè fior nè frutti. . .","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poi su le guglie gotiche ti adorni di lattei languori, e civetti a' poeti perdigiorni e a' disutili amori. Poi scendi in camposanto: ivi rinfreschi pomposa il lume stanco, e vieni in gara con le tibie e i teschi di baglior freddo e bianco. Non si spaventino i lettori di questa scena macabra.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È un innocua fantasia romantica, è un byronismo letterario che fa apparir quasi greco l'umile Lamartine, essendochè ai tempi nostri le ossa non sogliono giacere insepolte nei cimiteri. E del resto ogni romanticismo è fugato dall'energica invettiva dell'ultima strofe, in cui dalle censure letterarie al mondo lunare si muove con un rapido trapasso lirico ad un'accusa formale di clericalismo: Odio la faccia tua stupida e tonda, l'inamidata cotta, monacella lasciva ed infeconda, celeste paölotta. E non c'è solo il paganesimo e l'anticlericalismo: con un po' di buona volontà certi esegeti potrebbero perfino scoprirci un'invocazione altamente civile all'esecuzione della legge sulla soppressione delle corporazioni religiose.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma un giorno gli vennero a noia anche il sole e la primavera: Con le dolci memorie e i cari affanni, Maggio, da me che vuoi? Le sono storie ornai di tremil'anni: vecchio Maggio, m'annoi! . Oh come è gretta questa mascherata di rose e di viole!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","questa volta del ciel com'è serrata! come sei smorto, o sole! Oh come solo il mio pensiero è bello nella sua forza pura!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Oh come scolorisce innanzi a quello questa vecchia natura! Qual'era dunque il pensiero carducciano così bello nella sua forza pura dinanzi alla vecchia natura scolorita? Era senza dubbio il pensiero storico, educativo, patriottico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che gl'importava della pura bellezza? Non aveva egli proclamato Ultime dee superstiti, Giustizia e Libertà? Poichè si era riserbato un posticino nella moribonda dinastia dei lirici, il Carducci fece ancor della lirica, e fece la lirica meno lirica che fosse possibile, aggrappandosi continuamente a quella storia, della quale aveva negata la vitalità poetica, uccisa dal vero storico.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E cominciò con quella che i romantici dissero ballata: l'episodio storico verseggiato con colori di leggenda: genere anfibio che non è nè epica nè lirica. A un così scrupoloso osservatore della razionalità dei generi d'arte quale si dimostra il Carducci nei suoi scritti teorici, a colui che aveva dichiarato «l'epopea sotterrata da un pezzo» e inutile violarne il sepolcro, cancaneggiandovi su, questa forma di poesia sarebbe dovuta dispiacere come ibrida e innaturale. Ma per fortuna la fantasia prese la mano alla ragione ed egli scrisse le sue cose più belle: La faida di comune, Il comune rustico, La canzone di Legnano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Qui, dove non bisognavano intensità di visione nuova, profondità di speculazione propria, vibrazione di sentimento moderno, egli si trovò nel suo vero campo di poeta di coltura: evocò e armonizzò di su le vecchie cronache i giorni antichi aspri di corrucci e di stragi dell'uomo dei comuni italici, con arte squisita e forte, precisa e possente, sobria e grandiosa, e fece opera stupenda, perfetta, inimitabile. Ma troppo puramente estetico dovette parergli questo genere di poesia, ed egli ne vagheggiò un altro in cui più intenso fosse l'elemento morale. L'arte tipica del Carducci, quella veramente rispondente alla complessità della sua psiche, la poesia di cui solo si assolse ai proprii occhi, è quella encomiastica o celebrativa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In essa egli vagheggiò di fondere i tre entusiasmi animatori della sua tempra di poeta, di professore, di cittadino: l'entusiasmo per la bellezza fisica della terra patria, l'entusiasmo per la sua grandezza storica, l'entusiasmo per la sua missione civile: volle che la sua poesia fosse, pittura, epinicio, ammonimento: ne sorsero il Piemonte, La Bicocca di San Giacomo, Cadore, Alla città di Ferrara; Per il monumento di Dante in Trento, La chiesa di Polenta, per non parlare che delle maggiori e più rappresentative. Ebbe dunque per esse l'Italia, come fu detto, il suo Pindaro novello? Ebbe la poesia grande, libera dalla «secrezione mucosa dell'affetto» e dalle «ulceri del cuore», la poesia che non «s'affaccia alla finestra ad ogni variare di temperatura» ma «risponde agli echi del passato, agli aliti dell'avvenire, al rumore dei secoli e delle generazioni procedenti»?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ebbe quella poesia del passato alla cui prova soltanto la lirica «può forse ancora resistere»? Fu redenta dai poeti perdigiorni e dai disutili amori? È lecito dubitarne.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per quanto io mi sforzassi di ammirarla, questa nuova e massima poesia del Carducci mi appariva assai più come il prodotto meccanico di una concezione etica, che non come il frutto spontaneo di un entusiasmo lirico. Prendendo a tessere per esempio, l'elogio poetico del Piemonte, che ha fatto il poeta? Ha fatto ciò che un colto ed intelligente professore di letteratura farebbe, quando gli scolari gli chiedessero un'ode di occasione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si è posto innanzi tutto in mezzo all'ambiente fisico e lo ha osservato con diligenza. Che si scorge in fondo al piano? Montagne.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E che discende dalle montagne? Fiumi. E che si vede lungo di essi?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Borghi, castella e città. E quali città e castella? Aosta, Ivrea, Biella, Cuneo, Mondovì, Asti, Superga.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il letterato colto e ingegnoso ha cercato per le montagne, pei fiumi, per boschi, per le città, pei castelli aggettivi opportuni. Poi dall'ambiente fisico è trascorso all'ambiente storico. Che ci ricorda Aosta?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La dominazione romana. E Ivrea? Ardoino.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E il Monferrato? Gli Alerami. E Asti?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La repubblica e Alfieri. Tratteggiamo dunque un profilo di quel grande, che gridava Italia! Italia!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","ai dissueti orecchi. A questo punto anche il più tondo fra gli allievi di una quinta ginnasiale pensa, anche solo per pura associazione mnemonica, alla canzone petrarchesca Italia mia, ed al canto VI del Purgatorio: Ahi! Serva Italia... Ricordiamo dunque le tombe di Arquà e di Ravenna.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E poichè Alfieri lanciava il suo appello a vivi e morti ci si affaccia spontaneo il Si scopron le tombe, si levano i morti. Raffiguriamo dunque plasticamente la schiera dei martiri redivivi, ed evochiamo la prima impresa nazionale sotto il suo condottiero, Carlo Alberto. Ma qual'era il carattere precipuo di quel re?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'esitazione, il dubbio, il molto considerare ed il poco risolvere. E qual'è nella letteratura la figura che incarna questo atteggiamento dello spirito? Amleto!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Bravi! Dunque: l'italo Amleto. E rappresentiamo l'italo Amleto nella sua gesta: Peschiera, il Garda, l'ombra del Trocadero, Novara ed Oporto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma il 49 ci fa ricordare che con la morte del re coincide l'ascensione del nizzardo. Affrontiamo dunque i due eroi con efficace contrasto rettorico. Ma Carlo Alberto era credente.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Scortiamone dunque l'anima in cielo. E chi ve la recherà? Quegli stessi amici che egli tradì, ma che pur morirono per la stessa causa; ed avremo una mozione degli affetti assai viva.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, scherzi a parte, io non posso immaginare in altro modo il procedimento costruttivo di quest'ode e delle sue simili. La concatenazione delle idee non vi è lirica, ma meccanica: procede cioè dalla ragione più che dal sentimento, mentre assicurano che dote pindarica è il trapasso ardito e magari incoerente. E la ragione sta in ciò che questa poesia non sgorga da un puro entusiasmo lirico, ma anche e più da un intendimento patriottico, soppannato di coltura storica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La preoccupazione etica dottrinale tarpa le ali al poeta: nè vale qualche verso alato, qualche immagine felicemente colorita, a redimere la poesia dalla costruzione rettorica. È stato detto che ogni poesia carducciana di genere celebrativo è sempre riducibile a tre gradi essenziali: una rappresentazione esteriore, un entusiasmo, un'antitesi. In questa lode è la critica più acerba dell'innografia carducciana, poichè è il riconoscimento dello stampo fisso e rettorico, del procedimento meccanico che la reggono.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Eccone un altro esempio: La Bicocca di San Giacomo: quadro fisico; memorie storiche annesse; antitesi fra l'allora ed ora. Ecco il ridotto dove Colli puntò le batterie, la chiesetta e le granate infisse nel muro. Qui domani il Re passerà in rivista quattro reggimenti di alpini, trasformati per dignità lirica in «prodi seimila»; ma voi morti non vedrete, nè sentirete, voi che difendeste la ruinante monarchia, la monarchia dirizzata da Emanuele Filiberto, e rafforzata da Carlo Emanuele.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La storia tesse i suoi fati qui come altrove. Ecco Ceva ligure e i castelli degli Alerami, sorti dove passarono i Saraceni mozzando le teste. Ma i signori del Monferrato cessero alla casa di Savoia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ecco Cosseria che ci fa rammentare l'ultimo di loro, Del Carretto, e la sua difesa contro le truppe repubblicane, che ritornano più forti sotto Napoleone, il quale valicando le Alpi ricorda naturalmente Annibale. Augerau, Massena, Serrurier battono gli Austriaci. Ma intanto Carlo Alberto cresce, Vittorio stende il suo regno oltre Po, ed ora dinanzi ad Umberto sfilano gli Alpini, i quali dovranno difendere le Alpi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È un brano di storia verseggiata, un piccolo compendio della monarchia piemontese, esposto dalla cattedra con immagini eleganti e con dignità togata, ma la magniloquenza è fredda e la rappresentazione ha il meraviglioso artificiale e l'innaturalità saltellante delle vedute cinematografiche. È lecito pensare che una rivista di alpini sia troppo piccola cosa per servire di contrapposto poetico ad avvenimenti storici di così grave importanza; ma pel Carducci essa era il motivo efficiente dell'esortazione patriottica vagheggiata: e ciò lo indusse a rialzare il tono della poesia di occasione, e l'enfasi e la teatralità necessarie allo scopo si stemperarono anche sulla grandezza vera. L'intendimento parenetico e didascalico, spegne anche più nella rettorica la poesia del Cadore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lo schema è anche qui uguale; una rappresentazione fisica e storica, una tirata, un'antitesi. Nella piazza principale di Pieve di Cadore sorge il monumento al Tiziano. Bisogna per forza cominciare da lui, e di lui ricordiamo dunque l'aneddoto più popolare, quello caro alle antologie infantili, secondo il quale Carlo V si chinò a raccattarne il pennello: e potremo dire che la guerra sostava dinanzi ai miracoli dell'arte: frase iperbolica, ma di effetto sicuro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'immagine del Tiziano ci permette di ricordare la sua tomba eretta nella Chiesa dei Frari da Ferdinando I, e la chiameremo, sebbene la cosa non abbia alcun legame col nostro assunto, «marmi austriaci». Ma forse vi scoveremo un senso nascosto: immagineremo che quei marmi austriaci «pesino» sul morto, sebbene nulla ci permetta di pensare che il Tiziano covi nella tomba fremiti di irredentismo. E allora gli domanderemo, sebbene la domanda non sia peregrina, se egli vi dorma o non piuttosto ami di passeggiare in ispirito fra i suoi monti nativi, «diffusa anima», «fronte olimpia», che, essendo divenuta centenaria, potremo dire fioritamente: cui d'alma vita ghirlandò un secolo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma più che il monumento al Tiziano ci attira la lapide murata nella stessa piazza sulla fronte del palazzo comunale in memoria di Pietro Calvi. Ne celebreremo l'anima eroica e invocheremo che, fino a quando il sole illumini le Dolomiti e il Piave rechi al mare i tronchi degli abeti (i quali ci permetteranno di ricordare la battaglia di Lepanto) suoni inno di guerra il suo nome. A questo punto potremo verseggiare un episodio: quello per esempio di Pietro Calvi che sventola un fazzoletto rosso e guida alla carica i cadorini contro gli austriaci; e lo canteremo non con l'«arcade avena», ma col verso eroico che segue il tuono dei fucili.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ahimè! bisogna guardarsi da certi giuramenti: la zampogna arcadica può fare le sue vendette e persuaderci a tirar pei capelli il Pelmo e l'Antelao per indurli a crollare la loro chioma di nubi «come giganti che scuotono l'elmo guardando la battaglia»: immagine che avrebbe riempito di gioia il cuore di un arcade. E faremo cantare i monti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nulla è più comodo per la poesia celebrativa che il far uscire dai sassi, dalle acque, dalle tombe un coro: nulla è più facile e di miglior effetto teatrale. E al coro risponderà con un fremito patriottico il consueto catalogo di ville e di borghi evocati con epiteti opportuni. E potremo dinanzi a loro tessere la lode dell'eroe: ma, poichè l'ode ha da essere ammonitrice, escogiteremo una minaccia terrificante per gli spiriti obliosi:","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Oh a chi d'Italia nato mai caggia dal core il tuo nome frutti il talamo adultero tal che il ributti a calci dai lari aviti nel fango vecchio querulo ignobile! e a chi la patria nega, nel cuor, nel cervello, nel sangue sozza una forma brulichi di suicidio, e da la bocca laida bestemmiatrice un rospo verde palpiti! E ritorniamo alla rappresentazione fisica: biondi pargoli che pullulano nei borghi: fiere vergini che falciano il fieno, carrettieri coi tre cavalli, cacciatori di camosci dal fucile infallibile: perchè l'Italia non è tutta quanta un sereno idillio quale è questo paese?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Bisogna mandarvi sull'ali del canto, aralda l'anima di Pietro Calvi. Ahimè! l'Italia dorme fra due guanciali sonni perfidi e adulteri: l'anima del Calvi la svegli come un canto di gallo, e quando Manlio risalga le Alpi e Duilio riconquisti il doppio mare, domanderemo al Cadore l'anima del Vecellio e la condurremo a Roma a dipingere in Campidoglio l'Assunzione dell'Italia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Veramente, per quanto io amassi la patria di ardentissimo amore e piangessi sulla narrazione degli strazi sopportati dai martiri di Belfiore, quella minaccia dei calci del figlio adulterino mi parve di così cattivo gusto da raffreddare la mia commozione, invece di concitarla: quella «forma di suicidio» che brulicava nel cuore, nel cervello, nel sangue; quel rospo verde (perchè verde?) che «palpitava» da la bocca laida mi parevano uscir fuori dai peggiori fondacci della stregoneria romantica; ma più ardua mi riusciva l'evocazione spiritica dell'anima dipintrice del Tiziano: quell'idea mi sembrava destituita d'ogni senso comune: mi pareva una pura trovata verbale per finire l'ode, una mera esercitazione rettorica, indegna di un poeta sincero e nemico delle frasi. Anche più rettorica nel suo artificio scenico e più gonfia di forzature verbali mi apparve l'Ode Alla Città di Ferrara.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che è l'ode alla città di Ferrara? È una specie di corteo storico mascherato, come usano in certi paesi, ma un corteo in cui è avvenuta alquanta confusione nel mettersi in moto. Compaiono da principio le strade che Ercole «lanciava incontro alle muse pellegrine arrivanti»; le quali «allinearono emuli viali d'ottave storïando la tomba di Merlino».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed ecco comparire il fantasma del Tasso, tra una nuvola di cigni volanti ed una melodia di flauti, «ultimo vate d'Italia, grande, antica». Lo accolga il castello «invano d'arpie vaticane fedato» e gli sorridano Parisina, Leonello vestito di verde ed il Guarino. E si passa alla consueta scorribanda mitica, preistorica e storica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Trattandosi dell'Eridano è d'obbligo risalire alle fonti, e commemorare Fetonte e le Eliadi. E attorno e dietro al carro di Fetonte seguono le altre comparse in costume: i Liguri, i Lingoni, gli Unni, i Vinili, i Veneti, i Romani, Ocno, Manto, Virgilio, gli Strozzi, gli Ariosti e la «sirena dal volubil tono», i Boiardi, i Savonaroli, il Guarino. Ma a scompigliare il corteo ecco farsi innanzi dal Tebro, fiutando la preda, la vecchia lupa vaticana cruenta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Col puzzo della sua bocca mette in fuga l'usignuolo, digrigna i denti, con gli artigli ghermisce al petto l'aquila estense e la strozza. È tempo di far intervenire Garibaldi, a vendicare il Tasso; combattendo da S. Onofrio le truppe del papa. Se le memorie mitiche e storiche di Ferrara precipitano in un'invettiva anticlericale, per contro l'ode La chiesa di Polenta ci mostra uno strano atteggiamento dell'antico razionalista.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Forse Francesca guardò questo cipresso? Il barcaiolo si appressa alla riva: il comignolo fuma e il villano fa la polenta, anzi, nella dignità dell'ode: giallo mesce frumento nel fervente rame; e il poeta scopre alcuni rarissimi veri: ombra d' un fiore è la beltà, su cui bianca farfalla poesia volteggia; e Fuga di tempi e barbari silenzi vince, e dal flutto delle cose emerge sola, di luce a' secoli affluenti faro, l'idea. Ma la serenità di queste speculazioni è rotta dall'ira che assale il poeta ripensando alla fede ed all'arte dei bizantini.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In quei marmi Ruskin riverirà una delle più espressive manifestazioni di arte sincera, ma il poeta non vi vede che orride forme intruse a le memorie di scalpelli argivi, sogni efferati e spasimi del bieco settentrione... Sembra di ritornare ai bei tempi delle deprecazioni montiane: Audace scuola boreal, dannando tutti a morte gli dei, che di leggiadre fantasia già fiorir le carte argive e le latine, di spaventi ha pieno delle Muse il bel regno. Il Carducci avrebbe tôrto meno sdegnosamente gli occhi da quelle forme se avesse saputo che nell'odiata demonologia plastica dell'arte romanica rivivono precisamente concetti e forme della demonologia etrusco-romana; se avesse conosciuto che di demoni mostruosi è piena l'arte greca primitiva; se avesse considerato che i demoni, che tanta terribilità nuova daranno all'inferno dantesco, non potevano assumere le forme serene dei beati del prato asfodelo. Ma immagini di guerra distolgono il poeta dalla critica artistica: è il furor d'Odino, sono le cavalle avare ed unne che si rovesciano sulle città tendenti le braccia al mare, cioè no, a Enosigèo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma Dio, vendicatore e perdonante, affratella vincitori e vinti. Restauriamo dunque la chiesetta e rendiamole la voce della preghiera. Quando dal campanile risorto squilla l'Avemaria, una lenta melodia, naturalmente di flauti (tutte le melodie carducciane sono di flauti) passa «invisibile» tra la terra e il cielo, e il poeta si toglie il cappello.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sono spiriti: passati, presenti e futuri. Una soave volontà di pianto invade le anime, e le piante stormendo mormorano anch'esse: Ave Maria. Se dobbiamo dire il vero, in altri tempi quel corteo di spiriti che passano per aria suonando il flauto gli sarebbe parso grottesco: le cose che stavano a mezz'aria non gli piacevano punto: «io con gli angeli non me la dico: – aveva scritto – gli lascio stare a mezz'aria tra cielo e terra, in compagnia dei passerotti e degli scrittori vaporosi».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E voleva anche sradicare dalle rive del Clitumno il povero salice piangente «molle pianta, amore d'umili tempi» il quale pure non era reo di mormorare al vento l'Ave Maria. Evidentemente siamo lontani dall'Inno a Satana e dalla «forza vindice della ragione». Quando io ebbi meditato queste odi celebrative che il poeta pubblicava ogni anno il 20 settembre, per accentuarne l'intendimento patriottico, mi domandai se proprio la poesia dovesse rinchiudersi in quei confini: se dovesse limitarsi all'agiografia degli uomini illustri e delle città dense di memorie storiche; e cominciare sempre con una descrizione per finire in un'esortazione; se proprio solo a quelle prove la poesia potesse ancora resistere.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi domandai se proprio a quella magniloquenza decorativa storico-patriottica valesse la spesa di immolare tutti i palpiti e gli affetti e le forme e i colori della vita presente. E a me non pareva che valesse la spesa. Quella poesia mi pareva terribilmente meccanica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi pareva fosse la poesia che un poeta professore, ricco di coltura storica, caldo di amor patrio, dovizioso di eleganze letterarie può trarre da un qualsiasi degno argomento. Certo egli dice cose ragionevoli, assennate, patriottiche; le dice bene, elegantemente, secondo i modelli migliori del genere; ma il genio non ci ha che fare, e la necessità della espressione lirica vi fa assolutamente difetto. Tanto è vero che questo procedimento è tutto esterno e meccanico che persino il cav.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Guglielmo Ferrero, che è certo l'uomo meno lirico dell'universo, si credette un giorno autorizzato dalle muse a sciogliere con questa ricetta un'ode celebrativa a Genova; e per quanto abbia fatto una cosa pietosa, dimostrò purtroppo, come qualsiasi persona che abbia compiuto il ginnasio possa mettere insieme un'ode encomiastica carducciana, tanto è trasparente la falsariga. Qualche verso alato, fra i molti non alati, (si parla, naturalmente, del Carducci) qualche immagine felice fra le molte non felici, qualche efficace suggestione melodica fra le molte stonature non bastavano a velare ai miei occhi lo scheletro rettorico e convenzionale. Ma se intorno al valore d'arte non avevo dubbio, dubbioso volli essere ancora in riguardo al valore didattico della sostanza ideale: e analizzai questa sostanza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dio e Satana. Quando un poeta esclude dalla sua poesia come frivolezze le forme e gli affetti della vita presente, quando nega che essa possa vivere della bellezza del sentimento che si estrinseca senza preoccupazioni di utilità, quando vuole che sia insegnamento, ammonimento, esortazione, commemorazione, quando la investe di una missione civile e nazionale, questa poesia non può più venir giudicata al solo lume della bellezza estetica e del sentimento: occorre considerare il suo fondamento filosofico e il suo fondamento politico. Poi che il Carducci volle cantare non i suoi amori ed i suoi dolori, ma le sue idealità etiche e politiche, poichè queste idealità, che sono o dovrebbero essere i cardini della sua opera di poeta, volle lasciare in retaggio agli Italiani, vediamo quali esse siano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quali furono le basi ideali della lirica carducciana, anzi dell'anima stessa del poeta, dagli inizi alla maturità feconda? Furono tre: l'idea anticristiana nel campo morale, l'idea rivoluzionaria nel campo politico, l'idea democratica nel campo sociale. Ferocemente anticristiano si affermò fin dai primi anni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Contro il secoletto vile che cristianeggiava, levò alto il grido del suo paganesimo, e fu pagano, rigidamente, ostentatamente pagano. Ma fu pagano legittimo? Ospitò veramente dentro di sè come verità metafisiche i miti dell'Ellade?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sentì rinascere dentro di sè vivi e presenti gli dei di Roma? quella religione romana che il Trezza, non sospetto, definì: «Una religione farisaica che si costringeva nei riti e nelle formule della liturgia, inabile a generare i cicli olimpici degli Dei e degli Eroi, un sentimento della natura più demoniaco che estetico?»() Non c'è da illudersi: il Carducci non ha affatto l'anima religiosa: essa non nascerà in lui che molto tardi: è un razionalista feroce che fa il pagano per reazione anticristiana e per rifornire la sua poesia, povera di sentimento, di elementi poetici che la Dea Ragione non gli potrebbe dare. Il suo paganesimo è puramente letterario.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si illude di essere pagano e non fa che una esercitazione scolastica. «Canto ellenico» dice il suo canto ed «anima febea» la sua anima: è un'illusione: è pagano perchè pagana la poesia classica da cui muove, mentre cristiana è la poesia romantica che combatte: ma nulla è meno greco della sua anima. Dei miti e delle deità pagane egli non va oltre la terminologia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E come potrebbe esser pagano, rinnovare l'anima ellenica tutta pervasa di afflato religioso, tutta signoreggiata dalla più pura superstizione, egli rigido razionalista, acerrimo nemico d'ogni trascendenza, disprezzatore feroce d'ogni metafisica, apostolo invasato della Dea Ragione? Egli è pagano per pure ragioni di scuola poetica: è pagano quando imita i classici, come è cattolico quando rifà nella Lauda del Corpus Domini i trecentisti, ed è pagano e cristiano ad un tempo quando scrive l'Ode Alla Beata Diana Giuntini. Il Carducci stesso giudicò più tardi severamente questo «scetticismo di forma», questi suoi, come egli li chiamò, «sacrilegi rettorici», e mise in ridicolo lo Zanella che «facendo un inchino alla Ragione battezzava l'eleganza pagana di Virgilio e di Catullo nelle pilette delle chiese di Maria».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma non si accorse che egli, facendo un inchino agli Dei dell'Olimpo, traeva l'eleganza pagana di Virgilio e di Orazio e il misticismo del cattolico Dante alla celebrazione del culto della Ragione. Il vero Carducci non è pagano: è razionalista ed anticlericale. È il Carducci che scrive la canzonetta al Beato Giovanni della Pace in cui sberta «la manìa dei vecchi santi e di metterne su dei nuovi, ultimo guizzo dell'idea cristiano-romantica», Sandro Manzoni e le belle penitenti che invocando la Madonna alzano la gonna nell'intimità favorevole della sacristia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci stesso raccontò come il suo paganismo «primo e mal distinto sentimento di opposizione quasi scettica, divenne concetto, ragione, affermazione: l'inno a Febo Apolline diventò l'Inno a Satana». L'Inno a Satana è il vangelo trionfante ed osannante della «forza vindice della ragione», è il grido dell'anima che ha «alla fine trovato il suo verbo» e che gitta «allegra e superba all'aria il suo epinicio, il suo eureka», è la requisitoria più spietata contro Geova, contro «il barbaro furore nazareno delle agapi dal rito osceno», contro tutte le credenze metafisiche: Materia, innalzati: Satana ha vinto. Questo Satana di ordine composito: Arimane-Adone-Astarte-Savonarola-Lutero-locomotiva è una delle poche invenzioni liriche del Carducci, ma è pur un povero diavolo: allo squisito senso estetico ed alla cultura filosofica degli anticlericali italiani parve cosa divina.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessuna poesia del Carducci ebbe così straordinaria risonanza: fu l'inno a Satana a trarlo dall'oscurità e a dargli rinomanza nazionale, fu esso a murare le basi della sua fortuna poetica. Per anni ed anni egli fu «il poeta di Satana» e l'inno fu la Marsigliese del canagliume. Tanto che il Carducci finì per sentirsi inquieto di quell'entusiasmo e di quegli ammiratori, e corse ai ripari.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non potendo rinnegarne la sostanza, senza rinnegare tutto se stesso, cominciò col rinnegarne la forma: «Non mai chitarronata (salvo cinque o sei strofe) mi uscì dalle mani tanto volgare». E lo disse «una birbonata», «birbonata non nel concetto che per me è ancor vero tutto o quasi, ma per l'esecuzione». Ma l'ammirazione non diminuiva, ed allora egli se la prese con i ragazzi sgrammaticanti che non cessavano di invocarlo poeta di Satana: e dichiarò: «Io di quel Satana oramai ne ho fin sopra gli occhi, e sono stufo, più che stufo, del dover riparlare di lui e di me.» Strano, eh?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","che un poeta sia stufo, più che stufo di parlare del suo «epinicio» del suo «eureka», di ciò che gli era uscito dal cuore, del verbo che l'anima aveva alfine trovato «dopo anni parecchi di ricerche e di esperimenti penosi». Ma perchè arrabbiarsi tanto? Aveva ottenuto quanto aveva scientemente voluto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«L'Italia col tempo dovrebbe innalzarmi una statua, pel merito civile dell'aver sacrificato la mia coscienza d'artista al desiderio di risvegliar qualcuno o qualchecosa... Sia brutta, o madre Italia, sia brutta; perchè allora io fui un gran vigliacco dell'arte». Questa confessione è singolare. Come?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Una poesia per essere l'espressione immediata e sincera di un profondo sentimento, per riuscire efficacemente suggestiva, deve ella essere necessariamente volgare di forma? La coscienza artistica e la dignità dell'arte le riserbava dunque per avventura, il Carducci alla poesia decorativa non destinata a risvegliar nulla e nessuno? Ma poichè egli aveva fatto alla causa della sincerità e della persuasione il grave sacrificio della sua coscienza d'artista, come mai si irritava se aveva ottenuto lo scopo?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Aveva voluto risvegliare il razionalismo e il materialismo, l'irreligiosità e l'amore dei godimenti, e c'era riuscito magnificamente. Se il Satana fu «una birbonata utile» perchè imprecare contro coloro che lo chiamavano a ragione «il poeta di Satana?» Tenne dunque fede al concetto e difese Satana contro le accuse di coloro che avevano «bisogno d'un guanciale ove riposare l'animuccia trafelata». E così lo raffigurò con gli occhi della fede: «Con la spada nell'una mano e nell'altra una fiaccola, egli salirebbe di monte in monte, guardando all'alto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Excelsior è il suo motto, come quel dell'ignoto pellegrino americano del Longfellow. E nell'immaginazione mia egli non può sostare che sulla cupola di Michelangelo, in vetta al San Pietro. Quando egli sarà colassù, noi suoi fedeli sotterreremo finalmente Geova».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il quadro è alquanto barocco, e ricorda assai più quello del Kaiser pel Pericolo Giallo che non il fregio delle Panatenee, ma non importa. Ciò che importa è di assodare che Satana rappresenta l'antagonista del «feroce ascetismo che rinnegò la natura, la famiglia, la repubblica, l'arte...». Sicuro; anche l'arte, l'arte che per secoli e secoli trasse dall'idea religiosa cristiana e cattolica il nutrimento di migliaia di capolavori.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed all'ascetismo rinnegatore dell'arte il Carducci affrontò come impeti satanici la predicazione del Savonarola e la riforma germanica. Già, proprio, la predicazione del Savonarola che indusse il Botticelli ad ardere i propri quadri e condusse i Fiorentini a gettare nei roghi ogni oggetto reo di figurazione artistica; e la riforma germanica che proscrisse dalle chiese il culto delle immagini ed ogni rito sensuale. Quel Satana fu una rovina; mise il Carducci in brutti impicci; ma di più crudeli imbarazzi creò agli esegeti dell'opera carducciana, alla nuova critica ad usum delphini.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In un'antologia carducciana composta da due allievi del Carducci e destinata alle scuole() si assicura autorevolmente che l'Inno a Satana non è punto «antireligioso (come a torto fu interpretato) ma volto a celebrare la vittoria della ragione umana sulla superstizione e sull'ignoranza». Sembra di leggere le note apposte dagli scrittori ecclesiastici alla Bibbia, secondo i quali le mammelle della Sulamita, dolci come grappoli d'uva, sono le fonti della grazia divina, e le gambe tonde come colonne di marmo, le basi dell'autorità della Santa Chiesa. Già, proprio: Satana che è la «ribellione», «la forza vindice della ragione» non è antireligioso.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questi cari commentatori avrebbero pur dovuto spiegare ai teneri intelletti quali siano per avventura le religioni fondate sulla forza vindice della ragione e sull'innalzarsi della materia sulle creazioni dello spirito, le religioni immuni da superstizione e da ignoranza. Perchè non riprodurlo allora, l'Inno a Satana, a edificazione dei lettori? e solo accennarvi di straforo, per forza, in una nota?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sarebbe per caso il paganismo carducciano degli allievi capace di infingimenti gesuitici? Ne la materia che mai non dorme, re de i fenomeni, re de le forme, sol vive Satana. Ei tien l'impero nel lampo tremulo d'un occhio nero, o ver che languido sfugga e resista od acre ed umido provochi, insista.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Con quale entusiasmo gli scolaretti italiani avrebbero abbandonato la superstizione e l'ignoranza ed abbracciato la nuova religione! Come lo studente a cui Mefistofele insegna il modo migliore di esercitare la medicina con le donne, palpandone il fianco come per vedere se fossero troppo strette nel busto, avrebbero risposto: «Questo sì, che lo capisco, e ne vedo il perchè ed il come...» Ma i prodigi dell'esegesi ufficiale non si arrestano a questo. Son gli stessi commentatori che postillando l'ode Alle Fonti del Clitumno dicono: «Il poeta non pure ammette, ma onora la religione, e vi assente in quanto è vincolo sociale fra le famiglie, legge e sanzione di virtù civili, forza pacificatrice fra le genti: in quanto cioè compie un nobile ufficio civile.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E allora nessuna distinzione egli fa tra Paganesimo e Cristianesimo». Distingue così poco che vuol persino sradicare il salice piangente «molle pianta, amore di umili tempi». Poichè: o il Cristianesimo fu vincolo, legge, sanzione, forza ecc.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","e allora come mai il Carducci lo dipinse come una tabe maligna? O non fu, ed egli non potè mai accomunarlo al Paganesimo. Ma che diranno i filosofi di cotesta definizione della religione, ridotta ad una specie di regolamento di polizia urbana?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quanto avrebbe riso il Carducci del 76 di questi sforzi di acrobatica per conciliare l'inconciliabile, di questa casuistica quale non fu superata ne meno dai gesuiti i quali castrarono i classici, ma non li camuffarono! Libero dagli «scetticismi di forma» e dai «sacrilegi rettorici», il Carducci sembrava oramai saldamente assiso sul suo razionalismo filosofico, persuaso dei beni ineffabili del culto della Dea Ragione nel rigenerare la Patria e «la gioventù squarquoia e slombata che si agitava in solluchero all'idea di introdurre i Promessi Sposi nelle scuole». E in questo convincimento durò molt'anni.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Senonchè un bel giorno, studiando lo svolgimento della vita comunale in Italia si accorse con meraviglia che l'idea religiosa aveva una qualche parte nelle ragioni efficienti di quella meravigliosa fioritura. Ed ecco, sincero come sempre, ciò che ebbe a dire nell'orazione Per la libertà perpetua di San Marino: «All'anima infelice di Giacomo Leopardi tramonta fra gli spasimi dei deboli nervi l'idea di Dio; alla sana e salda anima di Giuseppe Mazzini, Dio favella nel carcere di Savona e lo trae sul Campidoglio, Ezechiele d'Italia. Ora e quando ferma e serena rifulge l'idea divina, ivi allora le città surgono e fioriscono; ora e quando ella vacilla e si oscura, ivi ed allora le città scadono e si guastano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dio fu col principio della vostra repubblica, o cittadini». Povero Leopardi! Doveva proprio essere un razionalista ad accusare la tua miscredenza di infelice prodotto di neurastenia.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed avevi pur scritto, tu che non mutasti mai: «Non è che a causa della viltà degli uomini, i quali hanno bisogno di esser persuasi che l'esistenza è un bene, che si vollero considerare le mie opinioni filosofiche come il risultato delle mie sofferenze individuali, e che ci si ostina ad attribuire alle circostanze mie particolari ciò che non si deve riferire che alla mia intelligenza. Prima di morire, protesto contro questa invenzione della debolezza e della volgarità, e prego i miei lettori di industriarsi a distruggere le mie osservazioni ed i miei ragionamenti meglio che ad accusarne le mie malattie». Che importa che la tua ferrea mente abbia salvato fra gli strazi indicibili del corpo la forza di contemplare in viso la verità?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Verrà il razionalista feroce, il sanculotto, il cantore di Satana, che gli anni e la repubblica di San Marino hanno persuaso a riconciliarsi con Dio, e compatirà l'esaurimento nervoso che ha annebbiato in te quell'idea di Dio protettore delle repubbliche che in lui brilla di luce improvvisa. Finchè Dio proteggeva soltanto la monarchia era lecito scagliarsi contro il per la grazia di Dio del primo articolo dello statuto; ma ora che ci siamo accorti che protegge anche le repubbliche, bisogna togliersi il cappello. Dunque Dio è promotore di città e di civiltà, Dio è principio delle repubbliche.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Oh, e la «forza vindice della ragione»? E il Geova che bisognava sotterrare? «cotesto vecchietto Dio... che va girondoloni pel mondo, sprizzando di tra i buchi del suo lacero mantelluccio ebreo qualche raggio crepuscolare che abbaglia ed accieca gli incauti»?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E «il secoletto vil che cristianeggia»? E il «Dio mezzan delle nequizie» del re? E il «Versaglia a le due carogne (Dio e Re) infiora l'ara?».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E il Dio «decapitato» da Emmanuele Kant in un «desio di verità»? Perchè il Dio principio e forza delle repubbliche italiane non era punto «la ragione collettiva», un Dio-Satana-locomotiva, era proprio Geova, il vecchio Dio degli ebrei, tale e quale. Il Dio decapitato da Kant e sotterrato dal Carducci sotto la grave mora del cattolicismo romano, si racconciò la testa mozza e risorse dalla tomba, rattoppando alla meglio i buchi del mantelluccio ebreo, e riprese a girare pel mondo, pel mondo carducciano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma altro che raggi crepuscolari! Prese a rifulgere addirittura come un sole. Cominciò colle repubbliche, ma finì per proteggere anche la monarchia, proprio come nel primo articolo dello Statuto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Infatti nella chiusa dell'ode Piemonte fu invitato senza ambagi a rendere la patria all'anima di Carlo Alberto veleggiante verso il Paradiso, a rendere l'Italia agli Italiani. Dunque Dio o Dea Ragione? Cerchiamo qualche lume.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il 1° settembre 1894 il Carducci mandava da Madesimo la seguente cartolina ad un professor Paolo Tedeschi di Lodi, cartolina pubblicata in fac-simile dai giornali: «Caro signore, Grazie. A Dio voglio credere sempre più. Il Cristianesimo cerco d'intenderlo storicamente.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Al Cattolicesimo sento impossibile ravvicinarmi con intelletto d'amore; ma rispetto i cattolici buoni.» «Al Cattolicesimo sento impossibile ravvicinarmi con intelletto d'amore?» Proprio da vero? E che è questo allora, scritto tre anni dopo? Salve chiesetta del mio canto!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A questa madre vegliarda, o tu rinnovellata itala gente da le molte vite, rendi la voce della preghiera: la campana squilli ammonitrice: il campanil risorto canti di clivo in clivo a la campagna Ave Maria. Non c'è da sbagliare: è proprio il ravvicinamento con intelletto d'amore. Non è più Satana, non è più il deismo omnibus pagano-cristiano scoperto dai proff.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mazzoni e Picciola, non è più il Dio vago non cristiano e meno che mai cattolico: è proprio la Santa Vergine della religione cattolica. Tanto è vero che il poeta non solo non vuol più sradicare barbaramente il povero salice piangente sulle rive del Clitumno, «molle pianta, amore d'umili tempi», ma sente egli stesso una soave volontà di pianto invadergli l'animo poi che gli pare che perfino il cipresso, il pagano cipresso mormori con l'alto vertice ondeggiante: Ave Maria... Non sono più i tempi in cui un amico e collega del Carducci, e suo socio in quella «nuova scuola» o «scuola dell'avvenire» da lui difesa calorosamente nella Novissima Polemica, scriveva di quella chiesetta medesima: Cadde il Castello ed un umil chiesetta sorse in sua vece.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma il loco è maledetto! I fati avari pace n'han tolta; regna la strage ancor pei casolari come una volta. Di sangue il reo baron più non colora valli e colline, ma il parroco bestial decima ancora le contadine.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Evidentemente, il luogo era stato ribenedetto. Dunque non solo Dio aveva ripreso ad esistere, ma il Cristianesimo era accettato, il Cattolicesimo avvicinato con intelletto d'amore e i cattolici buoni rispettati benevolmente. Infatti il cantore dell'Inno a Satana, che nel 70, scrivendo al Chiarini del figliuoletto morto a tre anni, raccontava con compiacimento: «Come amava la sua mamma e che cose gli diceva!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E diceva: Salute, o Satana, o ribellione con tutta la sua gran voce, picchiando la manina sulla tavola e il piede in terra», mandava ora le figliuole a scuola dai preti. Scrivevano da Bologna ad un giornale cattolico torinese: «Carducci, spirito pagano quanto altri mai, non si mostrò però mai intollerante nella vita pubblica e privata; se combattè in modo che addolorava assai l'animo dei credenti le idealità religiose, nelle sue relazioni personali con sacerdoti e con persone notoriamente religiose si sarebbe ben guardato da un atto, da una parola che potesse menomamente toccarne la suscettibilità. I giovani preti che lo ebbero maestro all'Università hanno sempre dichiarato con compiacenza che egli si mostrava verso di loro affettuoso e buono.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il canonico prof. don Masotti, sacerdote piissimo e di eletto ingegno, fu uno dei suoi alunni più prediletti. Infine – ricordo dolce di speranza per ogni cuore cristiano – a Bologna tutti sanno che le sue figlie furono educate religiosamente. La signora Libertà, frequentò le scuole delle Suore Dorotee e, giovinetta, era scritta alla Congregazione delle Figlie di Maria, di cui era direttore spirituale il sacerdote don Masotti, già allievo amato del Carducci, come ho detto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Anzi a questo proposito, da persona che in quel tempo frequentava tale Congregazione ho appreso questo aneddoto: Quando la giovinetta figlia del Poeta vi fece per la prima volta il suo ingresso, don Masotti la richiese del nome di battesimo: «Libertà» rispose franca la signorina. «Bel nome - soggiunse il buon prete - Libertà dei figliuoli di Dio; non è vero?» La ragazzina assentì sorridendo.»() Senonchè questa tolleranza benevola e rispetto pei cattolici buoni soffre ad un tratto di brusche scosse. Ad un articolo del Secolo del Novembre 1905 in cui era detto che il Carducci, fisicamente ed intellettualmente stanco, circondato da molti devoti del cardinale Svampa, pareva deciso ad avvicinarsi alla Chiesa, rispondeva con queste righe pubblicate nel Resto del Carlino del 1.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dicembre: «Agli scrittori del Secolo. Nè preci di cardinali, nè comizi di popolo. Io sono qual fui nel 1867, e tale aspetto immutato e imperturbato la grande ora.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Salute. Giosuè Carducci». Il massone Romussi rispose il giorno dopo con questo telegramma: «La grande ora che tutti ci aspetta suoni il più tardi possibile per voi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La vostra voce in versi e in prosa squillò come inno di ribelli contro tirannidi, superstizioni e ipocrisie. Oggi siete necessario alla patria perchè rappresentate la tradizione del suo risorgimento». E il Carducci di rimando: Bologna, 3 Dicembre 1905 «Caro Romussi, «Vi sono tenuto delle cose gentili e graziose che mi dite: ma anche voi avete veduto che nelle cose essenziali io non transigo; col Vaticano e coi preti nessuna, nè tregua di Dio, nè pace.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Essi sono i veri e costanti nemici d'Italia. Salve vostro G. Carducci» Il Gran Maestro della Massoneria ne prese atto col seguente telegramma del 3 Dicembre: «Sia lungi la grande ora, e veglino i genî della patria sul vate nostro immutato, fugando ogni ombra maligna dalla fronte radiosa. Questo il popolo massonico nella fede comune reverente augura ed invoca.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ettore Ferrari» Pochi giorni dopo, il 28 Dicembre 1905, la Rivista Massonica pubblicava un telegramma augurale di Adriano Lemmi. «Col martello che tra scintille di fuoco formò i fieri Giambi, battesti artefice sovrano la sdegnosa parola, che confisse sulla gogna preti, mitingai e conciliatoristi. Dal profondo dell'animo mio viene a te, poeta di men vile età, l'augurio di lunga e gagliarda vecchiezza».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E il fratello Carducci rispose: «Bologna 29 Dicembre 1905 «Batterò finchè forza dura i preti, i mitingai e conciliatoristi. Vorrei aver l'energia tua, che ti auguro duratura». Ma se dobbiamo credere a quanto pubblicarono i giornali cattolici, egli non era in quegli anni così ferreo nel suo razionalismo anticlericale come voleva dare a divedere.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se dobbiamo credere al Corriere d'Italia (16 luglio 1908) il Carducci aspirò a possedere la fede «tanto che con desideri sinceri ripeteva spesso ad un'intellettuale signora (l'unica che gli parlasse arditamente di Dio): «Egli lo può! Perchè non fare con me come fece col Manzoni?» Ed al sentire che una suora pregava sempre per lui e che un'altra faceva per lui tutti i venerdì la comunione, finì col piangere dirottamente». Le accuse di conversione incalzavano da ogni parte, e il Carducci volle scrivere il suo testamento ideale, indirizzando alla Pasolini una lunghissima lettera, pubblicata dopo la sua morte.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«Signora contessa Silvia molto amata, Voglio fare le mie confessioni, cioè vo' dire cose che, dopo morto, tolgano ogni dubbio del come io pensassi e credessi. Cominciamo dal principio, da Dio o da chi è tenuto Dio. Poco più che ragazzo, cominciai un inno a Cristo così: «Io non so chi tu sia, nè per che modo venuto se' quaggiù», applicando a Cristo i versi che Dante poneva in bocca ad Ugolino.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Uomo fatto rincarai con parole mie proprie quel che avevo accennato di sbieco, segnatamente nella Chiesa gotica: O inaccessibile re degli spiriti, tuoi templi il sole escludono. Cruciato martire tu cruci gli uomini, tu di tristizia l'aer contamini; e nelle Fonti del Clitumno: ...un Galileo di rosse chiome il Campidoglio ascese, gittolle in braccio una sua croce e disse: – Portala, e servi – «E certo sono cose forti ed indimenticabili. Confesso che mi lasciai trasportare dal principio romano, in me ardentissimo: e fu troppo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma quasi al tempo stesso soavi cose pensai e scrissi di Cristo: Oh, allor che del Giordano ai freschi rivi traea le turbe una gentil virtù etc. «Resta che ogni qualvolta fui tratto a declamare contro Cristo, fu per odio ai preti; ogni volta che di Cristo pensai libero e sciolto, fu mio sentimento intimo. Ciò non vuol dire che io rinneghi quel che ho fatto: quel che scrissi, scrissi; e la divinità di Cristo non ammetto. Ma certo alcune espressioni son troppo; ed io, senza adorare la divinità di Cristo, mi inchino al gran martire umano.» E aggiunge in poscritto: «Pensieri della Vigilia di Natale, che ho sempre avuto, e da tenerne conto».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questa lettera deve esser giunta assai amara agli egregi professori Mazzoni e Picciola. Nella loro Antologia Carducciana, tutt'affaccendati a ripulire il Carducci da ogni macchia anticristiana nocevole allo insegnamento, avevano faticato tanto nella nota all'ode alle Fonti del Clitumno per spiegare che: «Il Galileo di rosse chiome è qui il simbolo della corruzione e della dissoluzione medievale del Cristianesimo, le cui dottrine di contro all'esultanza degli affetti umani, alla santità del lavoro, al fulgore delle forme e dell'arte, predicavano, negli spiriti di reazione al paganesimo, la umiltà e rassegnazione, la mortificazione, il dolore: non può essere dunque la storica figura di Gesù che mai non fu a Roma...» Già. Perchè mai la corruzione e la dissoluzione del Cristianesimo dovessero avere i capelli rossi, era difficile da capire.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci mise onestamente le cose a posto. Questa confessione sincera è stata magnificata come mirabile: la schiettezza del Poeta è stata giudicata «dantesca». Non ricordo che Dante abbia fatto mai confessioni di questa natura, ma non importa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questa candida confessione fa onore alla schiettezza indubbia del Carducci, ma non precisamente alla sua mente. Giudicando la figura di Cristo «si lasciò trasportare dal principio romano»: è una esplicita confessione di improntitudine mentale; ogni qualvolta fu tratto «a declamare contro Cristo, fu per odio ai preti»: altra e terribile accusa di leggerezza e di violenza partigiana. Se gli avversari del Carducci avessero commesso in minima parte tali enormità di logica, con qual furore avrebbe egli avventato contro di loro gli strali della sua virulenza!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando uscì il Ça ira ed il Bonghi fece qualche moderata censura al cinismo con cui vi erano descritti lo sventramento e la mutilazione della principessa di Lamballe (come tenera e bianca e come fina!) con cui erano esaltate le visioni sanguigne di Marat, il Carducci difese a spada tratta ed in blocco la rivoluzione. E sì che l'odio e lo schifo pei delinquenti del Terrore potevano legittimare ben altre invettive verso il moto che li aveva suscitati, di quelle avventate dal Carducci a Cristo «per odio ai preti».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come della sincerità dell'uomo non è da dubitare, come non è da porre in dubbio il suo disinteresse, come chiarissima fu sempre la nobiltà dei suoi propositi e ardentissimo il suo desiderio di bene, la conclusione è una sola. Queste schermaglie, questi andirivieni, questi scarti mostrano quanto incerta, contradittoria, malferma, superficiale fosse in lui la concezione filosofica del problema della conoscenza e delle necessità metafisiche dello spirito umano. Il Carducci non ebbe mai una salda coscienza filosofica, filosofica, s'intende, non nel senso di aderenza ad un sistema, ma appoggiata ad un nucleo interiore di credenze proprie vagliate col lume della critica equanime e dell'esperienza serena: non potè averla perchè il suo spirito, limitato nella potenza speculativa all'esame dei fatti compiuti, risolveva i problemi ideali non nella loro essenza immanente, ma solo nelle loro contingenze storiche transitorie, e secondo l'inconscio opportunismo della politica del giorno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In verità io non saprei raffigurarmi quella che fu per molti anni la sua sfera ideale, se non con l'immagine di un pallone aereostatico, un pallone tessuto di ordito di romanità repubblicana e di trama di rivoluzione giacobina, gonfio di mitologia letteraria e di razionalismo volterriano. Egli gli dava l'aíre pei cieli della poesia, dondolandosi nella navicella del suo entusiasmo, e scorgendolo luccicare così in alto sopra il suo capo e vedendolo così lucido e tondo era tratto a credere che fosse un sole, un sole di verità e di bellezza. Senonchè talvolta gli accadeva di accorgersi che c'era nella Natura qualche cosa di più alto e di diverso, qualche lume, suono, profumo, a cui avevano aperto i sensi Dante, il Petrarca, lo Shakespeare, il Goethe; ed eccolo allora fare uno strappo all'involucro per lasciarvi filtrare un mite raggio di stelle cristiane, un pio suono di campane cattoliche, un dolce olezzo di non-ti-scordar-di-me romantico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma tosto si avvedeva con sgomento che la sfera perdeva la sua bella gonfiatura, che la sua lucidezza si appannava, che le pareti si afflosciavano, che la navicella discendeva. Ed eccolo a correre al riparo ed affrettarsi a rattoppare i buchi con nuove toppe di paganità e di razionalismo, e soffiarvi dentro con lo sforzo del magnanimo petto nuovi vapori di entusiasmo. Così ondeggiò per lunghi anni la sfera dell'idealità carducciana, onde scarsissima influenza ebbe sugli animi il suo tenace apostolato educativo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sognò di formare la coscienza italiana, ambì di essere meglio che poeta, educatore, si fece aspro, scontroso, virulento, aggressivo, volle esser odiato, volle scavare fra sè e gli avversari un abisso inconciliabile, e non riuscì che a farsi coprire di fiori. La lirica e la patria. Se il primo è l'anticlericalismo razionalista, il secondo dei cardini sentimentali della poesia carducciana è l'amor di patria.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci aveva scomunicato il presente dalla lirica, come incapace di poesia: dal sacrifizio del presente eccettuò l'elemento poeticamente più caduco: l'elemento politico. Egli che aveva chiuso i sensi alle passioni dei contemporanei, che non aveva voluto esser moderno, ma antico, sentì del presente vivere in sè una parte sola: l'elemento patriottico. Per esso solo, accanto agli eroi antichi acconsentì ad accogliere nella sua poesia i moderni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma provò una delusione grave. Nelle Confessioni e Battaglie narrando come alla morte del Mazzini rimanesse percosso da tragico stupore, cita certe strofe da lui composte, nelle quali sono versi come questi: Immortal lui credeva. E gli occhi torbidi volsi chiudendo e dubitando, al ciel. . .","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ei che d'Italia all'anime fu quel ch'ai corpi il sole . . . .il sol rideva a l'alpi, al doppio mar e all'isole come pur ieri, ed era morto ei sol.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E scriveva: «Sono brutte; eh, lettore gentile? Sì proprio brutte, orribilmente brutte. È sempre così, tutte le volte che provai a far versi di proposito intorno a un nome grande o ammirato riuscii sempre peggio di quel che soglia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sarebbe che i grandi nomi schiacciano pur coll'ombra?... O non sarebbe più tosto che la poesia è davvero finita; e ciò che rimane di lei è ombra vana, è una falsità buona al più per le donne e per la musica, ma nelle grandi occasioni, dinanzi ai grandi nomi, ci vuol la prosa?» La poesia era dunque proprio «finita», ridotta ad un'ombra vana, ad una falsità buona al più per le donne e per la musica, per ciò solo che al Carducci non era riuscito di fare che una bruttissima lirica? Il Carducci aveva qualche ragione di pensarlo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Egli era nel pieno della sua maturità di lirico: si sentiva il cuore e la mente gonfi di entusiasmo pel Mazzini: come mai non ne usciva fiammante il capolavoro? La colpa non era della poesia, e nemmeno del Carducci: era del Mazzini. Il Carducci commise l'errore di credere che ad una grandezza di bellezza morale, di sapienza civile, di apostolato patriottico debba corrispondere necessariamente una grandezza lirica: poeta e patriota, immaginò che al suo maggior entusiasmo di patriota dovesse corrispondere il suo maggior afflato di lirico.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non lo trovò, e deluso e stupefatto, invece di prendersela con se stesso, se la prese come al solito con la poesia. Aveva torto. Nessuna lirica è mai riuscita a integrare la figura di un uomo di stato e di un patriota propagandista.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La poesia di queste esistenze risulta dalla somma dei loro sforzi, non da pochi caratteri essenziali come sarebbe necessario, e il risultato di questi sforzi è un risultato nobile, degno, sublime, ma niente affatto lirico. Ci vuol la prosa, non perchè la lirica sia finita, ma perchè essi non sono fatti per la lirica. E il Carducci avrebbe dovuto comprenderlo: egli che aveva dedicato al Garibaldi l'infelice scena di un colloquio nei Campi Elisi tra Dante, Virgilio e Tito Livio, gli tessè in prosa una laude che se non desta più nei nostri animi maturi l'entusiasmo che suscitò nella nostra adolescenza, se rivela lo sforzo e l'innaturalità di una visione epica che sa di teatrale, è pur sempre nobilmente eloquente e non indegna del commemorato.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma nel Carducci troppo l'idealità politica sovrastava alle altre. Egli era il vero romano, che, verniciato di idealità greca, permane pur sempre nel suo foro interiore inadatto alla speculazione filosofica, chiuso alle idealità estetiche, sordo alle armonie superiori dello spirito e della vita universale, infiammato d'un affetto esclusivo, prepotente, rigido e violento: quello della patria. Aveva potuto, sì, il Carducci, per ornatezza e duttilità di ingegno far versi su argomenti vari di natura e di vita, ma quasi a malincuore, tanto che tosto era assalito dal dubbio che la poesia fosse morta e che il suo fosse un funebre gioco: il suo cuore non vibrava, il suo entusiasmo non esplodeva che sotto la pressione dell'idea della patria, unica, prepotente, violenta passione dell'anima sua.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le grandi odi storico-patriottiche, dal Piemonte al Cadore, furono il risultato di questa evoluzione del suo spirito. Ma non ne parve soddisfatto. E un giorno fece la confessione intera e rude.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A chi si doleva, come di un segno dello scadimento dei tempi e dell'oscuramento degli ingegni, del suo attendere a compilare scelte di letture di storia pei giovinetti italiani, il poeta rispose: «Grazie. Troppi versi ho io fatto e troppo poco ne sono contento: vorrei aver adoperato meglio il mio tempo, e tutta la gloriola, se pur gloriola v'ha, del mettere insieme sillabe e rime abbandono volentieri per le ore di sollevamento morale e di umano perfezionamento che procura ai bennati la rivelazione d'un'anima grande, la narrazione di un fatto sublime, l'esposizione di pensieri superiori al senso e all'immediatezza utile e pratica. Niente è sì esteticamente bello come la devozione e il sacrifizio d'un uomo alla libertà, alla patria, ad un'idea; niun dramma parve a me sì commovente come il delirio di Camillo Cavour moribondo, niuna epopea sì vera e splendente come le battaglie di Calatafimi e di Palermo, niuna lirica sì alta come il supplizio di Giuseppe Andreoli, di Tito Speri, di Pier Fortunato Calvi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Con tali sensi mettendo insieme queste Letture mi sentivo anche rivivere in tempi migliori». E nella prefazione all'orazione Per la libertà perpetua di San Marino affermò anche più chiaramente il suo pensiero: «Io credo la verità sia la migliore eloquenza, e la storia superiore di molto all'invenzione, ed anche più dilettevole della Poesia». Questa confessione è la chiave di volta dell'anima carducciana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Essa lumeggia più che non un volume di indagini il disagio interiore della lirica del poeta, le fluttuazioni e le apostasie: ci fornisce la ragione di quel suo scontento perpetuo della poesia. È sincera e terribile. Sì, io non so immaginare confessione più terribile in bocca ad un poeta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessuno dei grandi poeti dell'umanità ne fece mai alcuna simile, nessuno scrisse mai più spietata condanna dell'opera propria. È egli, il Carducci più sincero e modesto? No, è semplicemente diverso.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mancò al Carducci la qualità prima e fondamentale di un poeta: la convinzione incrollabile della utilità e della necessità della propria poesia. Non fu la poesia per lui bisogno prepotente ed irrefrenabile dell'animo, se il tempo impiegato in essa rimpianse come perduto, se ridusse la sua opera ad una «gloriola di metter insieme sillabe e rime». Per lunghi anni la sopportò come un'abitudine, ma quando giunse alla piena conoscenza di se stesso e dei bisogni della propria anima, non esitò, ed emise la condanna più crudele che un artista possa decretare a se stesso ed alla propria opera: dichiarò l'arte inferiore alla realtà e mise la genialità inventiva al disotto della verità storica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Fu vittima ancora una volta della sua illusione accentratrice; ebbe il torto di identificarsi con la Poesia: quella verità non era vera che per lui solo. Infatti, così non avevano pensato nè Saffo, nè Archiloco, nè Catullo, nè Dante, nè lo Shelley, nè il Goethe, nè il Leopardi, sebbene le età loro non mancassero di uomini grandi, di battaglie gloriose, di sacrifizi sublimi. Nessuno di loro si pentì mai di aver perduto tempo a far versi, nè desiderò di averlo meglio adoperato nel compilare antologie patriottiche pei giovinetti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No; il Carducci ha ragione, forse, ma per sè solo. Le ore da lui spese per far opera di poesia non furono ore «di sollevamento morale e di umano perfezionamento»? È certo, poichè egli lo afferma, ed è profondamente triste; ma egli ha torto di condannare per ciò la poesia: non c'è dubbio che le ore spese dal Leopardi nello scrivere Le Ricordanze e La Ginestra furono davvero ore di sollevamento morale e di umano perfezionamento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I suoi versi non contengono «la rivelazione di un'anima grande, la narrazione di un fatto sublime, l'esposizione di pensieri superiori al senso ed all'immediatezza utile e pratica»? Può darsi: ma i canti del Leopardi, quelli dello Shelley, quelli del Whitman ci rivelano proprio anime grandi, fatti sublimi, pensieri superiori al senso ed all'immediatezza utile e pratica. Il delirio del Conte di Cavour, commovente più di qualunque dramma?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Pel Carducci sarà vero: ma che farci? pur leggendo con reverenza e commozione il racconto di quell'agonia, l'umanità preferisce ancora l'Amleto, il Re Lear, il Faust; le battaglie di Calatafimi e di Palermo più vere e splendenti di qualunque epopea? Sarà; ma alle nostre rozze anime le avventure di Ulisse, la rovina dei Nibelungi, la Chanson de Roland dicono qualche cosa di più lucente e di più poetico; le impiccagioni di Andreoli, di Tito Speri, di Pietro Calvi, più alte di ogni lirica?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Da vero? Ma migliaia di anime, dopo lette quelle pagine, continueranno a cercare nell'Allodola o nell'Infinito, nelle Contemplations o nel Libro di Lazzaro un nutrimento di poesia che quel racconto non ha loro dato. Dunque l'amor di patria era il solo elemento lirico nativo dell'anima carducciana, tanto veemente che ne cacciò ogni altro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È esso un sentimento di categoria così elevata che ogni altro moto dell'animo debba al confronto fuggire a nascondersi per vergogna della propria piccolezza? È proprio il più degno di elaborazione poetica? A giudicare dai frutti, non si direbbe.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La lirica politica e patriottica è in genere la parte più debole e caduca del patrimonio poetico d'ogni poeta e d'ogni nazione. L'indifferenza egoistica di taluni artisti per le contese politiche e per le lotte nazionali è rivelazione di insensibilità e di scarso senso di solidarietà umana, ma la pretesa di farne l'argomento massimo della lirica è indice di cecità dinanzi alle categorie ideali. L'uomo che vive nel poeta, se già non voglia appartarsi dai suoi simili ed ignorarne l'esistenza, non può straniarsi dalle pugne civili e dalle idealità patrie, ma un senso di armonia superiore deve avvertirlo del pericolo di fare di quella sostanza materia di arte suprema.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La dote più alta di un poeta è l'universalità della visione: quando il poeta rinchiude questa universalità nell'ambito di passioni e di idealità di nazione e di razza, che toccano in lui non l'uomo, ma il cittadino ed il patriota, sconta l'errore con lo abbassamento della facoltà poetica e con una limitazione di azione nel tempo e nello spazio. E la ragione ne è chiara. Il sentimento patriottico, anche nella sua forma più pura ed alta, è troppo necessariamente legato ad interessi materiali, transitori, contingenti per poter assurgere a fantasma poetico contro la cui vitalità lirica nulla possano il tempo e lo spazio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se si tiene nelle regioni di un'idealità astratta arrischia di divenire per l'indeterminatezza dei termini, verbalità rettorica; se cerca di determinarsi accogliendo quelle idealità politiche che ne sono l'esplicazione pratica del momento, arrischia di legare le sue sorti a tendenze effimere, errate, caduche. Così accadde alla lirica nazionale d'ogni tempo: così accadde al massimo dei poemi politici: la Divina Commedia. L'ardor di patria e la vivezza delle passioni politiche di Dante non avrebbero salvato un sol giorno la Commedia dall'oblio, se il senso estetico dal poeta non l'avesse tratto a plasmare scene drammatiche di così intensa caldezza di spiriti, di così acuta psicologia, da conferir loro una vita semplicemente ed immortalmente umana, indipendente, trascendente le idealità civili, le aspirazioni sue personali e quelle del suo tempo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che ne importa a noi oramai di guelfi e di ghibellini, di Arrigo VII e del Sacro Romano Impero? Le idealità politiche di Dante sono per noi cosa morta, ma immortali sono le sue figurazioni terribilmente umane, palpitanti, balzanti, dell'ira e dell'amore, dell'odio e della viltà, della caparbietà e della crudeltà, della bontà e della frode, della malizia e della violenza. Ma quando gli eroi del poeta non raggiungano questi caratteri vitali immanenti, questa umanità superiore, questa vita ideale trascendente l'ambito della loro azione politica e storica, quando la loro vitalità sia unicamente raccomandata all'idealità politica, questa per quando grande, pura, disinteressata non può renderli passibili di celebrazione poetica e duraturi nei cieli dell'arte: anzi, quanto più pura, grande, disinteressata, astratta è questa idealità, tanto meno propria è all'esaltazione lirica che si nutre di affetti umani e non di dottrine etniche e sociali.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le idealità politiche degli eroi della Commedia erano ben spesso meschine, partigiane, spregevoli, ma la loro stessa inferiorità morale fornì al poeta elementi superbi di poesia drammatica e pittoresca. L'idealità di un Mazzini e di un Cavour fu mille volte più alta e pura di quella di un Farinata o di un Cacciaguida, ma è troppo astratta e priva di elementi di poesia umana individuale ed affettiva per poter vivere di vita lirica indipendentemente dalle circostanze politiche in cui l'azione sua si svolse. Le idealità politiche e gli affetti patrii appartengono ad una categoria lirica assai inferiore a quella delle idealità estetiche e morali, e degli affetti individuali: e ciò per una semplice ragione: che una volta raggiunto lo scopo mirato, il loro spirito animatore cessa, e di cosa viva diviene fenomeno storico, mentre l'incanto della bellezza e il fremito della passione sono immanenti ed eterni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La loro importanza non è perenne, ma transitoria. Le lotte delle fazioni e quelle stesse di predominio fra i popoli, sono piccola cosa di fronte ai contrasti delle passioni ed al duello dell'uomo contro la natura e la sorte; il dramma nazionale od etnico, per quanto vasto, cruento e tragico ha nella storia dell'umanità minor importanza del dramma umano individuale. Un distico di Teognide, una quartina di Omar Kayyham parlano al cuore degli uomini più che non i più tragici rivolgimenti politici della Grecia o della Persia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","V'è un'altra ragione, una ragione estetica. Le età nelle quali, come nel nostro risorgimento, per necessità impellenti di esistenza, il dramma nazionale si impone a tutti gli spiriti sono le più povere di arte, di bellezza e di poesia. Storico leale e critico acuto, lo confessò ingenuamente il Carducci stesso.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Trattando della lirica leopardiana e dei suoi antecedenti europei, ebbe a dire: «Gli anni che corsero dal 1815 al 1850 furono per tutta l'Europa la stagione più veramente lirica dal medio evo, cioè da Dante e dal Petrarca, in giù. Fu lirica personale, di armonia spesso discorde e sanguinante più volte di strazio, ma potente e profonda, di gran cuore e di grand'ala... di contrasto fra la rivoluzione e la riazione, fra la religione e la filosofia, fra l'uomo vecchio e il nuovo... fu lirica vera quale non diedero e non potevano dare le età pur così agitate, della Rinascita, della Riforma, delle guerre di religione; nè l'età dell'assettamento monarchico, che troppo soffocò nella poesia e nell'eloquenza la personalità, nè il sensismo inglese e francese, che troppo era contento di sè»(). Dunque, la «lirica vera», «potente e profonda, di gran cuore e di grand'ala» la lirica più veramente lirica da Dante a noi, era stata, vedete caso curioso, proprio lirica personale, era sorta da un dramma interiore individuale, etico e metafisico, in un'età di quietudine politica e di illanguidimento di spiriti patriottici.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«Lirica personale, – dice il Carducci – ma potente...». Quel ma è un prezioso indice del suo errore: personale fu quella lirica, e per ciò potente; uscì dal cuore dell'uomo e non dai conflitti nazionali, e perciò fu di gran cuore e di grand'ala: fu la secrezione della sensibilità e della sensualità, e perciò travolse nel flutto impetuoso della sua umanità viva i poveri castelli di carta eretti dalla lirica di scuola sulle rive della fonte Castalia; ed essendo individuale, fu universale e non nazionale. Il Byron e lo Shelley, lo Heine ed il Platen, il Lamartine e l'Hugo, il Manzoni e il Leopardi parlarono non alla patria sola, ma all'umanità.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vediamo per contro che avvenne in Italia, fra il 48 ed il 70 nel periodo glorioso del risorgimento dell'idea nazionale. Sono pur parole del Carducci: «Protesto che non voglio dir male della generazione che fioriva ancora e di quella che venne su intorno al '59. Molto esse fecero per la patria, molto co 'l valore splendidamente addimostrato nelle prove delle armi, co '1 consiglio opportunamente audace ne' rischi della politica, con gli animi nobilmente accesi e concordi innanzi al santo ideale d'Italia...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma quelle due generazioni furono le meno estetiche forse che da un pezzo il bel paese avesse prodotto. Dal '45 in poi non si era più studiato nè si poteva: anzi, tutto che avesse apparenza di studio libero ed indipendente intorno alle forme dell'arte era vituperato e si capisce». La letteratura era «un'accademia arcadica ed idealistica», era «una letteratura pelasgica».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«C'era da prendere l'itterizia del brutto»(). Il Carducci fece una feroce rappresentazione sarcastica e caricaturale di quel periodo, ma non ne trasse la conclusione legittima: lo credette un fenomeno sporadico connesso con la nullaggine delle genti italiane conculcate dai preti e dallo straniero: non vide che l'itterizia del brutto è il fatale retaggio delle età nelle quali l'arte invece di vivere di ideali estetici semplicemente umani, si fa eco della politica e propagandista di ideali patriottici. La violenza delle passioni può esagerare agli occhi di coloro che ne furono parte viva l'importanza universale di una lotta per la libertà e per l'indipendenza; ma essa non tarda a rientrare nella sua vera luce, appena il fatto compiuto quieta il tumulto e disperde il rombo e la polvere delle battaglie che ingigantivano la proporzione delle cose.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'uomo è sempre quello stesso sia sotto la repubblica che sotto la monarchia, sia in libertà che in schiavitù, sia sotto una bandiera a striscie verticali che sotto una a fascie orizzontali. Soltanto l'ingenuità dei rivoluzionari può credere che un rivolgimento politico possa cambiare la natura umana e risanare i mali della società. E noi assistiamo monotonamente alla delusione inevitabile, quando, mutato l'assetto sociale, gli uomini si ritrovano ad essere quegli stessi di prima, tormentati dai medesimi mali.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Allora sorgono inevitabilmente lamenti, recriminazioni e rampogne; l'Altra Italia sognavo nella mia vita, di Garibaldi; l'O non per questo dal fatal di Quarto – lido il naviglio dei mille salpò, e Impronta Italia dimandava Roma – Bisanzio essi le han dato del Carducci; allora si afferma che la rivoluzione non fu fatta bene, perchè, se fosse stata ben fatta, ne sarebbe nata l'età dell'oro della bontà e della giustizia universale. Non potendo battere quella matta bestia della realtà, si sferza la sella dell'illusione ideologica. Ma non tutti i poeti si lasciano irretire da queste illusioni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ve ne fu uno ch'era davvero un grande poeta ed una mente universale, il quale ne parlò con alquanto scetticismo. Quando nella scena dell'officina nella seconda parte del Faust, Homunculus propone a Mefistofele il viaggio in Grecia e gli accenna al Peneo ed alla pianura di Farsaglia: «Ahimè! – esclama il vecchio diavolo esperto – Lasciate in disparte questi dibattiti tra la tirannia e la schiavitù.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È cosa che mi ammazza di noia: appena finiti ricominciano da capo, e nessuno fra coloro che discutono si accorge che Asmodeo, piantato alle loro spalle, se ne prende giuoco. Essi combattono a quel che si dice, pel diritto e la libertà, e, tutto ben considerato, è un combattimento di schiavi contro schiavi». E il Goethe, costretto a seguire la campagna di Francia, nascosto dietro un argine, discorreva durante la cannonata di Verdun, della teoria dei colori.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Indifferenza che non è nè necessaria, nè utile, nè simpatica, nè umana. Il poeta ha da essere uomo, e se non sente la solidarietà umana, è un egoista odioso che recherà tale freddezza anche nell'espressione degli affetti proprii. Ma dall'indifferenza al non esagerare l'importanza umana ed universale delle lotte politiche ci corre e di molto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nè si nega al nazionalismo patriottico il diritto d'asilo nella grande poesia, per farne dono all'internazionalismo politico ch'è oggi di moda e che ne è molto men degno. Il sogno di una repubblica universale è sciocco perchè è falso, perchè si frange contro la realtà elementare e incrollabile della natura umana. La fratellanza politica in cui certi rètori vorrebbero trovare l'idealità nuova delle società umane e il più gran faro di poesia, è il miraggio di menti prive di ogni virtù di osservazione e di analisi psicologica; perchè, dato pure che fosse raggiungibile, non sarebbe che un fenomeno passeggero dell'eterno fluttuare della materia umana che si scinde e condensa per poi scindersi di nuovo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nel grande agglomeramento d'una repubblica universale si formerebbero immediatamente nuovi nuclei secondo certi caratteri affini e ostili ai meno affini: tanto vale attenersi ai nuclei attuali che almeno hanno in loro favore la poesia della tradizione, delle memorie e dell'arte. No: l'idealità politica non può esser fonte di grande poesia, sia essa nazionale o internazionale, e se ne avvide il Leopardi che dal giovanile entusiasmo rettorico delle tre canzoni patriottiche giunse all'amaro scetticismo della Palinodia, nella quale l'inanità dell'ingenua illusione che vorrebbe trovare nelle riforme politiche e nel progresso il rimedio all'infelicità umana, mentre mille discordi e repugnanti l'umana compagnia principii e parti ha per natura; e por quegli odii in pace non valser gli intelletti e le possanze degli uomini giammai, è mostrata con parole che sono vere ancor oggi e saranno sempre, perchè nonostante il bagliore eroico del nostro risorgimento, possiamo ancor noi concludere che: ardir protervo e frode, con mediocrità, regneran sempre a galleggiar sortiti, anzi non regneranno mai più di adesso, chè sarebbe impossibile, perchè mai più di oggi valor vero e virtù, modestia e fede e di giustizia amor, alieni in tutto e lungi dai comuni negozi, furono sfortunati, afflitti e vinti. Il Leopardi mostrò quale possa essere l'atteggiamento di una grande anima di poeta e di una acuta mente di filosofo dinanzi al problema lirico dell'idea nazionale; e lo Zumbini lumeggiò come sia avvenuta nella sua coscienza l'evoluzione dall'amor patrio a quello universale, perchè un nuovo ideale ne infiammò lo spirito: «Il Leopardi dalla storia d'Italia entra in quella, che con parola e significato anche tutto leopardiano, potremmo chiamare storia del genere umano, e dal dolore italiano nel dolore del mondo.»() Le idealità politiche, avendo per mira un bene tangibile, esauriscono il loro calore d'entusiasmo con lo scopo raggiunto: e senza entusiasmo non ci può essere poesia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Resta la riconoscenza pei fattori del rivolgimento: ma la riconoscenza non è purtroppo motivo di poesia. E quando questo scopo si dimostra alla prova dei fatti meno grande di quanto apparve da lungi, e inetto a fornire la felicità che se ne attendeva, si comprende come le lotte nazionali abbiano una risonanza sempre minore nel cuore dei poeti. Ci avete educati ad un entusiasmo cieco per la libertà, ad un odio implacabile per ogni conculcatore di essa: ci avete fatto credere che l'uomo libero diverrebbe issofatto puro, onesto, leale, generoso: ma ora che l'esperienza della vita ci ha mostrato quanto poco degni di libertà siano la maggior parte degli umani, quale pericoloso strumento essa sia per gli inetti, ora che vediamo come la libertà non sia spesso che un mezzo legale nelle mani dei malvagi per opprimere gli onesti, ci domandiamo se quell'idealità meritasse tanti inni e quella oppressione così grandi odi.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nè è tutto. Vi è un'altra causa e più grave fra gli elementi della tepidezza che si rimprovera alla generazione che è sorta dopo di quella che compì una rivoluzione politica, e che è rimproverata a noi. Anche la più superficiale delle indagini psicologiche rivela che gli eroi delle età di rivolgimenti politici sono tali ben spesso meno per propria grandezza morale che non per virtù delle circostanze, vale a dire per la nobiltà della causa che avvolgendoli nel suo fulgore li trasfigura agli occhi dei contemporanei.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma raggiunte le mete politiche o sociali vagheggiate, dileguata l'aureola di cui furono cinte, molte delle figure dei corifei d'ogni rivolgimento appaiono all'analisi troppo minori della loro fama, si rivelano nature squilibrate ed esaltate, che, non trovando lo sfogo di una causa che consenta e legittimi col fine la violenza dei mezzi, avrebbero messo in mostra un'irrequietezza senza scopo e talora una vera criminalità. Le età torbide non possono porgere un giusto criterio della nobiltà essenziale delle anime; la vera grandezza morale non può rivelarsi interamente che nei tempi e nelle opere di pace, nelle forme ordinarie del vivere civile, nella lotta contro la sorte e la malvagità umana, quando nessuna bandiera ideale può servire di passaporto a semplici ed anarchiche materie esplosive. È assai più arduo e più nobile essere grande per carattere e per integrità nel commercio di ogni giorno coi propri simili che non nei colpi di scena dei periodi convulsi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Raffredda l'entusiasmo per molti eroi del risorgimento, il pensiero che per la maggior parte quegli antesignani della libertà sarebbero oggi i propagandisti della tirannide socialista od anarchica. Garibaldi, Mazzini, sarebbero stati in ogni tempo ed in ogni condizione uomini eccellenti per nobiltà di sentimento ed elevatezza di anima, ma la maggior parte dei loro seguaci trasse il coraggio eroico non da un altissimo ideale di umanità, ma da un nativo spirito di ribellione, da quella ferità primitiva ch'è in fondo all'anima umana, mal raffrenata dal vivere civile: Quindi in noi serpe, ahi miseri, un natio delirar di battaglie; e se pietose nol placano le dee, spesso riarde ostentando trofeo l'ossa fraterne. Molte volte osservando con malinconico sdegno impotente i miei compagni di università, i quali per protestare contro qualche vergogna dei governanti o sopruso straniero, infrangevano i vetri, schiantavano le porte, scagliavano sassi contro i questurini, io pensavo che se quegli energumeni in tempo di pace mostravano semplicemente la loro selvaggia bestialità, in tempi di entusiasmo patriottico sarebbero apparsi eroi purissimi, e quella loro gesta ignobile, degnissima di poema e di storia.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La smania di menar le mani ed un istinto criminale sono purtroppo la spinta efficiente di molto coraggio guerresco: in tempi calmi questo ribollimento di istinti primitivi si sfoga nelle legioni straniere o nelle guerre coloniali; in tempi di rivolgimenti patriottici la santità della causa porge loro il modo di espandersi e li colora di una aureola di nobiltà. La deficenza morale di molta parte di coloro che sui campi di battaglia del risorgimento italiano apparvero eroi è data dall'infelicissima riuscita che essi fornirono nella vita privata e politica quando l'Italia ebbe un assetto pacifico. Tanto è vero che il menar le mani era per molti di essi uno scopo e non un mezzo, che non seppero acconciarsi alla quieta vita civile: lo squilibrio della loro natura apparve in piena luce, e la poligamia e la malversazione, il nepotismo settario e la violenza demagogica, gli scandali familiari e pubblici, oscurarono più di una bella fama.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora che stima potevamo noi fare di eroi che vedevamo in tempo di pace mentire, rubare, malversare, violare ad ogni passo la legge morale e le leggi di polizia? Come potevamo credere alla libertà ed al disinteresse di coloro che riconoscevamo così bassi ed indegni? Rimaneva il coraggio; ma esso è pur la dote dei delinquenti e dei briganti.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vi è un solo coraggio degno di ammirazione incondizionata; ed è quello delle tempre che sarebbero per natura aliene da ogni violenza. Ma coloro che avevano adorato taluni uomini nel fulgore della lotta, non vollero confessare un disinganno che avrebbe loro stretto il cuore. L'italianità fu la bandiera sotto la quale la merce avariata passò e trionfo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Saggio di questa cecità fu l'ode Alla figlia di Francesco Crispi. «Io fui – scrisse il Carducci – sono e sarò fino alla morte devoto a Francesco Crispi perchè questo statista ha il concetto più alto e forte dell'unità italiana, che è l'amore, la fede, la religione della mia vita». Dunque un alto concetto dell'unità della Patria redime un uomo da ogni pecca?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È un'affermazione grave per un poeta che intende essere educatore morale e civile. Tali prodigi di oblìo a noi non riescono più. Le benemerenze patriottiche non ci velano l'indegnità delle cambiali in sofferenza, del mal uso dei fondi segreti, delle abitudini innaturali, dei matrimoni falsi, delle speculazioni sulle forniture, dei giochi di borsa di cui è ricca la biografia verbale di tanti illustri patrioti italiani: noi pensiamo per avventura che un po' più di onestà privata e pubblica avrebbe giovato assai meglio alla patria che non il coraggio delle congiure massoniche, delle bombe e delle fucilate.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma le benemerenze patriottiche ottundevano nel Carducci ogni altro sentimento, traevano lui, onestissimo uomo, ad approvare azioni assai impure, lo inducevano a peccare di logica e di coerenza. Egli che a debellare l'infame psicologia, l'odiato soggettivismo, aveva preso ad argomento il popolo e le sue gesta, che aveva cantato la Marsigliese e il Ça ira, Marat e Danton, che aveva con tanta freddezza oggettiva messo in rima l'atroce mutilazione della Lamballe (come tenera e bianca e come fina) egli che aveva glorificato la rivoluzione nella vita e nell'arte, nella storia e nella letteratura, egli che aveva aizzata la plebe a mostrare i denti, anzi più poeticamente «le ferree zane», diminuite di un consonante per comodo di rima, egli doveva anni dopo mandare telegrammi ammirativi al ministro che scioglieva i fasci di Sicilia e reprimeva una logica attuazione del principio rivoluzionario. L'arcadia patriottica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci errò nel credere la poesia patriottica l'unica degna e vitale, ma il suo fu, come tutti i suoi, errore ingenuo. Il calore stesso del suo entusiasmo velò il suo senso estetico, e se egli ne fu ingrandito come uomo, ne fu sminuito come poeta. Gli imitatori non caddero in quell'errore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Essi che non avevano l'impaccio di alcuna fede, trattarono l'idealità politica con estetico dilettantismo verbale. Nelle mani dei mille cantori che pullularono per la terra italiana, la Patria divenne un soggetto di genere, un esercizio rettorico, uno stampo commerciale, un'astuta fonte di lucro. Per essa si giunse a vendere ad alti prezzi la poesia anche alla gente seria che diffida della futilità della lirica di sentimento e che i poeti veri aveva sempre considerato come: «un che di mezzo tra il buffone delle antiche corti e il pazzo melanconico dei romanzi sentimentali.» Sotto le ali della Patria tutte le riputazioni bacate si rifecero una verginità decente.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Anche le anime più basse riuscirono a coprire le loro parti vergognose con uno straccio di nobiltà verbale. In ogni orecchiante di ritmi e spilluzzicatore di frasi spuntò la segreta e affannosa lusinga di divenire il cantastorie stipendiato dalla nazione o per lo meno uno dei suoi meglio compensati giullari: nelle loro mani la poesia patriottica divenne più insopportabile dei sonetti per nozze e per monacazione di cui si compiacquero gli Arcadi. Sì, io che ragazzo ed adolescente piansi e fremetti sulle pagine che mi aprivano l'eroismo guerresco di un Garibaldi, l'eroismo morale di un Mazzini, la vasta meditazione di un Cavour, io che per la patria palpitai nel mio cuor di ragazzo di spasimi veri quando vedevo i poeti miei coetanei allenarsi al patriottismo più puro ed alla poesia altamente civile nella frequentazione delle cuoche e dei bari, degli usurai e delle case di tolleranza, non ho vergogna di affermare oggi la mia sfiducia nella potenza di poesia delle idealità patriottiche, di confermare la mia tepidezza lirica per quelle memorie, oggi che la poesia civile si fa per scettico dilettantismo verbale ed a suon di danari.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, c'è da esser fieri di non unirsi al coro celebrativo delle glorie patrie oggi che esce da tanta inguaribile bassezza e da tanto allegro cinismo, da gente incapace di ogni nobiltà, di ogni onestà, di ogni sincerità, oggi che il canto patriottico è motivo orecchiabile che si canta da gente che venderebbe la patria per trenta denari, se tanti bastassero a comperare un solino simbolicamente orecchiuto, o una cravatta fiammante, o un paio di stivaletti di vernice; da gente che per arrivare calza oggi lo sbracato inno socialistoide e domani la morbidezza serica del madrigale di corte, come calzerebbe il berretto frigio o la lucerna gallonata con egual agilità ed entusiasmo: da gente che per libidine di popolarità e per far denari «canta» oggi Carlo Alberto e Garibaldi, Cavour e Nino Bixio, come ieri avrebbe cantato Radetsky e Re Bomba, come «canterebbe» domani gli Austriaci se tornassero, lo Czar e lo knut se venissero, qualunque cosa nobile od ignobile, pulita o sporca, pur di tendere il piattello e di empirsi la pancia col gorgheggio canoro. Sì, a tanto è giunta la poesia patriottica sognata dal Carducci a redimere la lirica italiana dalle rilassatezze della sensibilità individuale, quella poesia che solo egli reputava degna e civile. In verità egli è morto a tempo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Fu clemente e pietosa la Natura nel velare ai suoi stanchi occhi morenti la visione crudele di quella turpitudine: se egli avesse potuto percepirla col vigore intero della mente avrebbe misurato la terribilità del suo disinganno, avrebbe sofferto la tortura indicibile di non poter balzare dal suo letto di dolore e cacciare a scapaccioni e a pedate dal monte della poesia quel lurido gregge di trafficanti che si affermavano suoi allievi e continuatori. Ma il poeta era vecchio e stanco e la sua mente era ottenebrata dal male. Credette o amò credere a quella rinascita di spiriti civili, e rispose con parole di lode a coloro che lo adulavano iscrivendosi per la successione, a coloro che cercavano di ricoprire la loro equivoca figura morale con un brandello della sua stima.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Diede per debolezza senile la sua cresima alla peste maggiore che abbia avvelenato le vene della poesia italiana: quando la Patria diviene motivo rettorico ad una pagata poesia d'occasione, lo sfacelo morale è completo. Se l'opera di uno scrittore deve avere qualche influenza sopra una generazione, in verità l'apostolato carducciano fu un fallimento spaventoso. La questione morale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Giuseppe Mazzini scriveva un giorno (26 settembre 1864) alla signora Daniele Stern(): «Io non tengo all'Italia materiale: all'anima dell'Italia io tengo, alla sua missione nel mondo, alla sua grandezza morale, alla sua educazione, in una parola. Se l'Italia dovesse, pur non avendo più carcere duro e non pagando più le sue imposte allo straniero, restare tale quale ella è, tale e quale cercasi farla, servile, scettica, opportunistica, – questa orribile parola mi torna sempre sotto la penna, perchè raccoglie e ritrae perfettamente la nostra scuola monarchica – non adorante principî, ma solamente interessi, io preferirei la tirannia straniera, sotto la quale ella si dibatteva ritemprandosi.... La questione morale è tutto per me.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ben poco m'importa che l'Italia, territorio di tante leghe quadrate, mangi il suo grano ed i suoi cavoli a un prezzo un po' più basso – avvertite bene che oggi è tutto il contrario – a me importa che l'Italia sia grande, buona, morale, virtuosa; a me importa che ella venga a far la sua parte nel mondo. E oggimai i nostri dottrinari in trentaduesimo inoculano al fanciullo nato pur ora la concezione dell'opportunismo, della tattica, della menzogna, della viltà, dell'ipocrisia...». Il Mazzini parla qui di educazione politica, ma che avrebbe detto se avesse veduto la riuscita morale della generazione cresciuta alle fonti del paganismo carducciano?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se avesse visto la lirica divenuta poesia d'occasione, esercitazione rettorica a un tanto la riga, non d'altro preoccupata che di vendersi al maggior prezzo a giornali e ad editori? Se avesse visto a quali cinici estremi sarebbe finito l'opportunismo; se avesse visto la menzogna, la scaltrezza, 1'ipocrisia erette a codice morale del superuomo? Grande e doloroso fu l'errore del Carducci.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Accecato dal suo furore di patriottismo, disconobbe i bisogni eterni dell'anima umana; violentò l'anima poetica dell'Italia, le estirpò a forza le fibre più sensibili, credendo di renderla forte ed austera, immune da debolezze e languori, tutta tesa verso la grandezza politica della romanità. E non pensò che evirandola, non le avrebbe lasciato che la facoltà di gorgheggiare meccanicamente in voce di falsetto; non pensò che sradicando ogni traccia di affettività individuale, avrebbe lasciato libero il campo ai virtuosi dell'eleganza verbale, ai dilettanti di estetismo, ai freddi meccanici dell'arte, peste pullulante da ogni angolo della patria italiana: con la sua furente crociata contro la sentimentalità spianò la via ai rètori ampollosi della grandezza e della forza. L'insuccesso morale della predicazione carducciana fu sovranamente malinconico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Aveva per tanti anni sferzato l'ipocrisia, la nullaggine, il dilettantismo, l'istrionismo, e non v'era rètore, ciarlatano, buffone, trafficante della penna e della parola che non si proclamasse suo allievo e continuatore. Aveva voluto scavare un abisso tra sè e gli avversari, e tutti trovavano riparo sotto il suo mantello. Il Leopardi e il Manzoni, in campi opposti avevano fecondato coscienze leopardiane e manzoniane: dal suo insegnamento era sorto un gregge di scimmie estetiche, forma purulenta della degenerazione letteraria, sul quale emergevano a mala pena l'umiltà da prete di campagna del Pascoli, e il camaleontismo megalomane del D'Annunzio.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No, per quanto vecchio e sfibrato, il Carducci, non potè disconoscere la vacuità di quella poesia. L'abbiamo saputo dopo la sua morte. Nel 1905 scrivendo all'amica fedele, la contessa Pasolini, così si beffava dei nuovi lirici: «Signora Contessa Silvia molto amata, «Siete tornata a Faenza, nella dolce dimora in cui vi ho sempre vista io.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quella dimora è sacra per me; e dev'essere anche per voi. Quante rimembranze soavi vi rifioriscono nell'anima! Se avessi lo stile prezioso, ah!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","quanto vi rifiorirei! Ma l'affettuoso è stile molto più nobile del prezioso, e con questo seguito a scrivere. Invano voi fareste opera di chiamarmi alla preziosità.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«Io sento e dico e rappresento il vero». Oh che bel verso! Quidquid conabar dicere, versus erat.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Così avveniva al fiorito Ovidio. Ma l'intima eloquenza del cuore commosso non era con lui, nè era da lui. Non vorrei fargli torto, se per lui mi sovvenissi i Marini e l'adorato d'Annunzio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per quanto adorato? Perchè adorato? E come adorato?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Problemi a cui sarebbe facile rispondere se avessi voglia di rompermi il capo con la poesia moderna. E già! V'è poesia moderna?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E ciò che porta quel nome, lo merita? Io più che invecchio, più penso che no. E forse è una melanconia della vecchiaia».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, così scriveva beffandosene nell'intimità, ma non osò, ne poteva, sconfessare in pubblico il rètore elegante che aveva recato sempre più in alto il culto del classicismo e si era costituito poeta ufficiale dell'idea nazionale, della gloria di Roma, dell'integrità della stirpe, delle promesse dei Fati, della missione divina dell'Italia, ecc. ecc., di colui che aveva attuato con vena inesauribile e con ben più ingegnosa eloquenza il suo programma di una poesia celebrativa della romanità e delle glorie italiane. E gli mandò telegrammi ammirativi, con duplicità eloquente in uomo così schietto: scontò col sacrifizio della propria sincerità la colpa di avere, senza avvedersene, schiuso la porta alla poesia più ornamentale, falsa e rettorica che l'Italia avesse avuto da anni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E come avrebbe potuto sconfessarla in pubblico? Non era ella ardente di patriottismo? Infusa di romanità fino alla punta delle unghie?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Venusta di forma classica come nessuna? Non aveva ella abbandonato la temuta sensualità e sensibilità individuale per darsi tutta alla oggettività storica, all'innografia nazionale, regionale, locale? Non voleva ella «ricordare agli Italiani, la loro origine e la loro storica tradizione, risvegliando gli spiriti troppo distratti da un inconsapevole sprezzo per ciò che costituisce il loro antico patrimonio artistico, letterario e politico?».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sofferse e tacque, e tollerò che tutti i procaccianti, gli arrivisti, i cavalieri d'industria della poesia gli saltassero addosso e gli leccassero gli stivali, gli si arrampicassero su pe' calzoni, come una folla di gnomi su un gigante assopito, per strappare alle sue stanche labbra una parola, alle sue mani rattrappite dal male una firma anchilosata, una fotografia, un telegramma da convertire in fama ed in denaro. Ed il vecchio poeta, che per timidezza e scontrosità aveva fatto l'orco con le persone da bene, si lasciò irretire da quegli impudenti, e largì la parola, la firma, la fotografia, il telegramma, solo che il postulante avesse messo uno straccio d'Italia ne' suoi versi, solo che avesse evacuato un aggettivo nazionalista, sfornato una metafora patriottica, ejaculato un'invettiva al Vaticano ed all'Austria, vomitato un'apostrofe alla Patria, alla Latinità, al Genio indistruttibile della stirpe. Povero stanco poeta!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non c'è vista più dolorosa di quella di un vecchio leone sdentato e irrigidito dai reumi, a cui le agili scimmie pettinano il ciuffo e accoccano gale e limano le unghie, per recidergli poi di soppiatto una ciocca della giuba, con cui confezionarsi un paio di baffi posticci a dimostrazione di virilità per edificazione delle platee. E alla curée non poteva mancare Gabriele D'Annunzio. Col suo fiuto finissimo di beau felin du seizième siècle, come lo chiamò il Visconte di Vogué, sentì da lungi l'odore del cadavere, e pose rapido la sua candidatura alla cattedra di poeta laureato della Patria, introducendo nella Laus Vitae, sebbene c'entrasse come i cavoli a merenda, la laude di Enotrio, di quell'Enotrio di cui si beffava con gli amici, se è vero quanto raccontano gli intimi; e lo chiamò «Maestro sublime» e di motu proprio si creò «figlio suo» ed inneggiò al «crudo cipiglio» onde egli aveva guatato «i Bonturi e i Fucci e i ladruncoli immondi» e i letti fornicari e i banchi di baratto e i falsi altari.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Già, proprio lui, Gabriele D'Annunzio, traduttore ai suoi bei giorni malamente furtivo di novelle francesi e di sonetti parnassiani, proprio lui che dall'articolo La bestia elettiva passava a scrivere alla tavola ospitale delle marchese il canto del 1° maggio, lo lodò per questa virtù e lo magnificò «vate solare contro il nubiloso ingombro barbarico», lui che aveva pur per tanti anni mascherato l'originaria povertà di indumenti con un paio di pagine del Dostoiewsky e del Nietzsche mal cucite sulle natiche elleniche; e gli tessè ghirlande con tutti i fiori d'Italia e assicurò che un bel giorno tonerà il cielo sul Foro, e il Galileo di rosse chiome e la sua madre dogliosa si dissolveranno in polvere dinanzi al ritorno botticelliano di Afrodite. Sì, quando io lessi l'elogio dell'austerità carducciana fatto da Gabriele D'Annunzio con parole di fuoco e magnifica onda verbale, giudicai che i tempi erano pieni e che la commedia letteraria italiana aveva toccato i più alti fastigi della comicità. Se l'Italia prendeva sul serio quell'elogio fatto da una tal bocca e da un tal pulpito, era segno certo che dell'insegnamento di sincerità, di onestà, di rettitudine, di decenza dato dal Carducci non restava nell'anima italiana la traccia più lieve.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il banchetto funebre. Se già non ne avessimo avuto la certezza, vennero i funerali del poeta a darne la prova lucente. Quanto avvenne alla morte del Carducci è saggio crudele della nessuna influenza che il suo apostolato morale e civile ebbe sugli Italiani.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se non si riesce a mutare il carattere e la moralità degli individui è perfettamente inutile esaltare l'idea della patria nella speranza di farla grande e virtuosa: anzi si cade nel pericolo di fornire agli ipocriti, ai cinici, alle canaglie un manto di dignità con cui possano coprire le loro vergogne e acquistare maggiore impudenza nell'abbindolare la folla. Dell'apostolato patriottico del Carducci, la massima parte dei seguaci non ritenne che le forme verbali e oratorie, che in anime basse divennero accademiche e rettoriche. Scarsissimo di acume psicologico, il Carducci non avvertì che vagamente l'inganno, e fu fortuna per lui di non prevedere la gazzarra carnevalesca che si scatenò sulla sua tomba.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed era naturale: l'idea nazionale, la virtù latina, l'integrità della stirpe erano divenute sgabello a tutti i procaccianti smaniosi di farsi avanti e d'intascar denari; la celebrazione della Patria era divenuta un passaporto per le peggiori deformità morali, per gli appetiti meno confessabili. Un prosaico patriota avrebbe preferito un'Italia in cui non si cianciasse della grandezza romana e dell'immortalità latina, ma si rubasse meno, si lavorasse di più e si dessero minori quotidiani spettacoli di avidità commerciale e di indegnità morale; ma il Carducci non era un uomo pratico: era un puro letterato: l'Italia era per lui un fantasma letterario, ed egli credette ricostituirla, risanandone letterariamente la celebrazione verbale. Ingenuo!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non prevedeva che in questa patria della rettorica nulla è più facile della conquista delle forme verbali e che quelli che si dissero suoi allievi lo avrebbero agevolmente avanzato nella elaborazione di forme poetiche celebrative più schiettamente italiche e robuste e sonanti delle sue. Egli vide l'integrità italiana dell'espressione e nella sua ingenuità credette che vi stesse sotto logicamente un'anima fortemente italiana, e non v'era che la virtuosità istrionica degli arcadi nuovi e degli affaristi dell'arte. Così avvenne che l'uomo austero ed incorruttibile, il poeta sdegnoso, il fiero nemico della rettorica e dell'accademia, fosse commemorato con la più allegra delle arcadie verbali dagli uomini che più avrebbero dovuto sentirsi bollati dalle sue invettive e scuoiati a sangue dalle sue sferzate.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Aveva scritto: «E la impostura e la ciarlataneria, e le ruberie e le mariolerie, non saranno più impostura e ciarlataneria, ruberie e mariolerie, perchè esercitate, perpetrate e commesse nel territorio della letteratura? E questo abito della menzogna, questa consuetudine della falsità, questi sdruccioli nella vigliaccheria, non guasteranno nè pervertiranno poi l'uomo e il cittadino, perchè si mostrano nello scrittore principiante?». Aveva scritto: «A questa nazione giovine di ieri e vecchia di trenta secoli manca del tutto l'idealità; la religione cioè delle tradizioni patrie, e la serena e non timida coscienza della missione propria nella storia e nella civiltà, religione e coscienza che solo affidano un popolo d'avvenire.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma idealità non può essere dove uomini e partiti non hanno idee, o per idee si spacciano affocamento di piccole passioni, urti di piccoli interessi, barbagli di piccoli vantaggi, dove si baratta per genio l'abilità e per abilità qualche cosa per avventura di peggio; dove tromba di legalità e alfiere dell'autorità è la vergogna sgattaiolante a faccia fresca fra articolo e articolo del codice penale». Aveva scritto: «Si sciopera per i centenari e per gli anniversari, per i vivi e per i morti, per i santi e per i dannati, per le nascite, per le nozze, pe' funerali. Ogni occasione è buona.... per non lavorare e far baldoria.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le commemorazioni de' grandi uomini.... diventano agone agli sfringuellamenti di baccanti pusilli che un popolo serio dovrebbe seppellire a furia di scapaccioni nella vanità loro irrequieta. Su le bare si battono le mani agli oratori fioriti». Aveva scritto: «Quando morirò io, vorrei poter impetrare da Domenedio tanto d'infrazion della morte che mi bastasse a sporgere il capo fuor della bara e sputare in faccia a' postumi laudatori».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Aveva scritto: «Che volete da me? Sono la ruina di un sogno. E non credo e non spero più nulla, se non forse un'invasione di barbari, la quale ci salvi dalla cialtrona tirannia dei ciarlatani».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ahimè, così a fondo erano penetrate queste parole nel cuore dell'Italia che la sua morte fu sfruttata dai giornali come si sfrutta un adulterio clamoroso o un processo per reati innominabili. La schiera dei rètori sguinzagliata a Bologna dagli appaltatori del pubblico dolore si diede alla ginnastica delle frasi, alla pirotecnica dell'immagini, alla caccia dei concettini. E distillò nel vuoto della sua anima la triplice essenza della ingegnosità verbale, e ballonzolò sulla corda tesa della metafora, e scosse i campanellucci del berretto pulcinellesco dell'istronìa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La salma ancor calda di colui che aveva fulminato «i frasaiuoli» fu seppellita sotto un mare di frasi. E i grandi non furono da meno. Cominciarono i due pastorelli della grande Arcadia a palleggiarsi il canto amebeo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E il pastorello maggiore Gabriele telegrafò al pastorello minore Giovanni: «Non ho cuore di venire a Bologna, (poverello! chi avrebbe mai detto tanta sensibilità) mio vero fratello; ma dalla terra dove egli nacque ti prego di baciare per me la fronte veneranda». E aggiunse un piccolo componimento scolastico d'occasione: «Oggi sembra che la Versilia sua sia illuminata da un giorno santo e il suo vespero si perpetui nella vastità di questo mare.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vorrei che tu fossi vicino e potessimo insieme parlare di lui lungo i lidi e fra gli olivi». E a lui rispondendo, «il vero fratello» scrisse: «Caro grande fratello: ho baciato per te la nobile fronte.» E conchiuse con un soffietto al vivo, come in una circolare per mutamento di ditta, ingiungendo all'anima del povero morto di andarsene in fretta a Viareggio a far l'ufficio di suggeritore: «Egli non era lì. Egli era forse nel suo paese natale, presso a te, a ispirarti nell'aspra ascensione verso l'etra senza nuvole a cui giungerai.» Compiuto questo fraterno dovere di richiamo verso il caro grande fratello maggiore, il vero grande fratello minore sfoderò il repertorio delle sue anfibologie: È morto?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non è morto? Perchè? Non cercate il perchè.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Scrivo? non scrivo? È qui?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non è qui? Verrò? Non verrò?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E se verrò, verrà anche la cara, grande, vera sorella minore Mariù, che vorrebbe venire; e se non potrò, non potrà. E il grande fratello maggiore mandò per il feretro i rami di pino colti da lui stesso con le sue proprie preziose mani sul monte Gabberi, e lo attestò sul nastro, come le fioraie appiccicano alle corone funebri il cartello con l'indirizzo della bottega. E allora, poichè i necrofori maggiori furono sazi, cominciò attorno alla salma lo svolazzare dei corvi novelli.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E l'uno annunziava sui giornali d'esser stato proprio lui l'ultimo degli Italiani a baciargli la mano, e l'altro l'ultimo a baciare le falde dell'abito, e un terzo l'ultimo a baciare i pomi del letto: era una gara per munirsi di una specialità brevettata e per stabilire un record da mettere sulla carta di visita in vista degli affari futuri: per quindici giorni i giornali furono pieni di lettere di analfabeti che assicuravano di essere stati suoi allievi e raccontavano come qualmente avessero avuto l'onore di vederlo un giorno aprire l'ombrello o soffiarsi il naso, o anche di riceverne uno scapaccione. Come nei banchetti funebri dell'età preistorica i congiunti rompevano le ossa e succhiavano il midollo, quei poveri resti furono strapazzati per spremerne un po' di richiamo. Poi cominciò la speculazione in grande.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tutti i poeti a spasso, i romanzieri senza editori, i drammaturghi senza compagnie, perseguitati dalla carta bollata del sarto o del camiciaio provarono l'irrefrenabile bisogno di rivelare alle turbe l'immenso dolore del loro cuore: e organizzarono delle tournées di conferenze commemorative, oh! a scopo di beneficenza, naturalmente, com'è la formola gesuitica della mistificazione consueta; e per uno stipendio variabile da cinquecento a mille lire all'ora, secondo la bontà delle piazze e la capacità dei teatri, levarono a cielo l'onestà, l'austerità, la rettitudine del poeta morto: inneggiarono, per dieci lire al minuto, a quella vita maestra di disinteresse, a quell'opera che non era turpe commercio ma ricerca di bellezza a scopo ideale e ammaestramento civile; scagliarono magnanime apostrofi contro i ciarlatani, i letterati bottegai, i trafficatori di bellezza, i vanesii degli applausi mondani; e si morsero l'un l'altro, perchè, naturalmente, ciascuno di essi era la sola persona onesta nel gregge degli imbroglioni. E Gabriele D'Annunzio per quattromila miserabili lire fece l'immenso sacrificio di aprire la sua bocca forte per cantare in onore degli industriali milanesi «le macchine onnipossenti» precise e lucide, che daranno la liberazione allo spirito dell'uomo, il risveglio del Celeste Impero e «la superba parola di Okuma», per fare un parallelo statistico fra la flotta mercantile dell'America e quella della Germania, per conchiudere evangelicamente: «Preparate le vie al Signore che viene», il qual signore era naturalmente il conferenziere.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma se di questa baraonda carnevalesca qualche solitario sentì salire la nausea alla gola, il pubblico, il buon pubblico italiano si crogiolò in quel brago; oramai lo hanno avvezzato a prendere ogni cosa per divertimento: catastrofi, lutti, drammi, ogni cosa è buona per farsi titillare i nervi dalle frasi preziose. La bassezza morale del celebratore era un insulto al celebrato? Del Carducci non gliene importava più che tanto: era grazia se ne aveva letto qualche verso senza capirlo; ma molto gli importava del vate capelluto o del romanziere baffuto che gli dava così delizioso spettacolo di istrionìa; e le signore, le signore che come si sa distribuiscono oggimai la fama letteraria, le signore intellettuali, onore dell'età nostra, si sentirono solleticare le più intime fibre da quelle voci sonore e da quei gesti magniloquenti, e palpitarono di entusiasmo quasi come per i polpacci di un cavallerizzo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E giubilavano anche per la prima volta i sarti, i camiciai, i calzolai, e trovavano che la poesia ha pur del buono, se un gran poeta può riaprire, morendo, la speranza sui crediti inesigibili. E giubilavano naturalmente gli studenti, pei quali la morte del grande significava qualche giorno di vacanza da aggiungere agli altri infiniti, gli studenti che lo avevano fischiato e minacciato di percosse quando aveva fatto adesione alla monarchia, che gli avevano gridato sul viso cretino, vigliacco, buffone, e fracassato le lampade e mandato in pezzi la cattedra. () Ed essi che già avevano recato ai funebri di Bologna l'allegria carnevalesca dei loro berretti di colore, goffa contraffazione di medioevo, chiudevano brutalmente, con un baccano memorabile, la bocca ad Arturo Graf, perchè aveva osato indire una commemorazione carducciana, mentre il ministero non aveva concesso la seconda sessione di esami.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No: l'Italia non aveva dato da anni così magnifico spettacolo di impudenza. Se il Carducci avesse potuto levare il capo dalla fossa, secondo il suo voto, oh no, non avrebbe potuto sputare in faccia ai postumi laudatori. Erano troppe le faccie, ed erano di bronzo: avrebbe compreso, egli che aveva scritto: due cose sono immortali in Italia: l'Arcadia e la Camorra, che nulla e nessuno potrà mai liberare l'Italia «dalla cialtrona tirannia dei ciarlatani».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La fama. Chi poteva credere a qualche sincerità nell'ammirazione entusiastica di un tal gregge di rètori vocianti o ascoltanti, per il poeta della schiettezza rude, per il nemico d'ogni accademia e d'ogni rettorica? La fama del Carducci è un fenomeno assai singolare.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Egli era stato, dai primi anni alla compiuta maturità, fieramente avversato dai letterati e dal pubblico italiano. Che cosa non abbiamo udito dire di lui e della sua poesia da professori e non professori, da poeti e da signore, da autorità e da subordinati! Gli si concedeva a denti stretti un certo ingegnaccio, ma la sua poesia era giudicata stravagante ed immorale, e la sua dottrina ideale nefasta e repellente.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per molti e molti anni il Carducci non fu onorato che da un piccolo nucleo di amici fedeli ed ammirato dai giovani. Ma non c'è da illudersi nemmeno su questa ammirazione: molta parte di essa era mossa meno dalla grandezza del suo ingegno che non dalla sua condotta politica: era determinata dal fatto che il Carducci era il cantore di Satana e l'apostolo più caldo della repubblica e della rivoluzione: gli studenti italiani sono sempre giacobini: ora sono socialisti: vent'anni sono erano repubblicani. Se il Carducci, conservando intero il suo ingegno, la sua coltura e la sua onestà di artista e di uomo, si fosse mostrato conservatore in politica, come fu poi, avrebbe perduto i nove decimi di quei suoi seguaci.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La fama del Carducci non divenne indiscussa ed universale, se non quando, invecchiando, egli smarrì la miglior parte di se stesso; e fu dovuta più a ragioni politiche che estetiche. Le odi alla Regina ed a Carlo Alberto gli conciliarono improvvisamente i monarchici, giubilanti di poter ascrivere alle loro file un tal difensore del trono e dell'altare; mentre i massoni e i rivoluzionari non osarono abbandonare il fratello iscritto alle logge di Roma e di Bologna, il 33 palladista del rito scozzese, l'intimo di Adriano Lemmi e di Francesco Crispi. Il pubblico italiano ha scarsissimo senso estetico: in arte non capisce che la politica: dall'antitesi ammirativa nacque il consentimento unanime, ed il Carducci fu celebrato poeta ufficiale della terza Italia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma la consacrazione effettiva dell'universalità del culto gli venne da un fatto materiale, da un'impresa editoriale, dalla pubblicazione, cioè, su carta sottile, per sole dieci lire, legatura in tela compresa e titolo impresso in oro, di tutte le sue poesie. Il pubblico italiano che s'infischia dell'intellettualità, che spenderà qualche soldo in romanzi, ma non li butta certo in un libro di versi che non sia scandaloso, non resse dinanzi alla lusinga di fare un buon affare; l'idea di poter con dieci lirette procurarsi tutta l'opera poetica carducciana titillò irresistibilmente le fibre della sua parsimonia. Si videro allora persone serie e timorate che anni addietro non nominavano il Carducci senza farsi il segno della croce, che strappavano di mano ai figliuoli le Odi Barbare con lo sdegno con cui avrebbero confiscato Il tempietto di Venere di Paul de Kock, comperare l'elegante volume per regalarlo alle figliuole nel loro giorno onomastico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il libro del Carducci divenne un qualchecosa di simile all'Almanacco Hachette o ai viaggi di Giulio Verne: uno di quei libri che si comprano per obbligo o e che formano un regalo decoroso; le signore provarono l'irresistibile bisogno di averlo sul loro tavolino accanto al mazzo di violette ed all'ultimo romanzo afrodisiaco di Pierre Louys. L'ammirazione universale, incontrastata, uniforme che circonda l'opera e la figura del Carducci è la prova più eloquente del suo insuccesso quale assertore di idee. Sognò di lasciare un'opera organica, armata, combattente, e ciascun partito vi trova dentro tanto da ritenerlo uno dei suoi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I repubblicani, che derise e chiamò «quattro noci in un sacco» lo salutano maestro perchè scrisse Versaglia; i socialisti, che vituperò, lo acclamano perchè nel Carnevale preludiò alla lotta di classe; gli anticlericali si considerano suoi figli legittimi perchè cantò Satana e la forza vindice della Ragione; ed i cattolici, con la facilità di oblio propria della loro natura, fingono di ignorare le enormità giovanili in grazia del ravvedimento dell'Ave Maria nella Chiesa di Polenta; i pacifisti gli sono grati per il Canto dell'Amore, e i guerrafondai per la Guerra; i monarchici gli aprono le braccia poichè scrisse l'ode alla Regina e Piemonte, e i rivoluzionari onorano in lui il poeta della Sagra di Enrico V e del Ça ira...: «Accanto alla mazza ferrata, io porto l'olio santo: ce n'è per tutti...» Ciascuno esalta un brano e rinnega il resto; ma tutti insieme per ragioni opposte lo proclamano il poeta nazionale. Questo feroce, questo violento, questo intransigente è giunto inconsapevolmente a comporre l'opera più eclettica, più accomodante, più conciliante che rètore bramoso di fama potesse immaginare col calcolo più astuto e sottile. Diranno gli esegeti che conciliano i dissidi più stridenti, che questa è la prova dell'equilibrio della sua visione, della universalità del suo spirito?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Diranno anche questo: è impresa degna del loro acume e della loro rettitudine di ingegno: ma l'universalità dello spirito, la serenità equilibrata della visione non si estrinsecano in invettive ed in inni ferocemente antitetici quali sono i carducciani. Il diavolo non può andar d'accordo con l'acqua santa, la ghigliottina con l'esaltazione feudale, la dea Ragione con l'Ave Maria, la lotta di classe con i trattenimenti di corte sul liuto e sulla lira. E se domani il Carducci potesse rinascere e considerare con la mente e col cuore della virilità cosciente questa ammirazione multicolore ne proverebbe ira e dispetto, e comprenderebbe con infinita meraviglia l'ironica riuscita del suo apostolato.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma non rinascerà, e la marea unanime della rettorica ammirativa, con la facilità di adattamento e l'incoscienza e l'oblio propri degli Italiani, continuerà ad affermare che egli fu il più puro campione dell'anima nazionale; già, di un'anima che logicamente dev'essere rossa e nello stesso tempo nera, credente e razionalista, monarchica e repubblicana, feudale e socialista, conservatrice e rivoluzionaria, pagana e cristiana. II IL GREGGE. Ich wurde der Dichter müde der alten und der neuen: oberflächliche sind sie mir alle und seichte Meere... Ach, ich warf wohl mein Netz in ihre Meere und wollte gute Fische fangen; aber immer zog ich eines alten Gottes Kopf herauf.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Zarathustra Alla ricerca della modernità. No – io dissi a me stesso – la poesia del Carducci, sincera, dotta, robusta, eloquente, colorita, sonora, non può essere la vera poesia del mio tempo: non lo è di spirito, non lo è di forma: robusta com'è, è un fiore di serra, di serra letteraria, e io voglio una poesia che rampolli dalla vita e non dalla letteratura. Se non fu avvertita come tale, se fu anzi salutata come una polla di lirica spontanea destinata ad irrigare gli aridi orti della poesia nostra, gli è perchè l'anima letteraria italiana è prigioniera incosciente della tradizione del classicismo scolastico che da secoli ne comprime le energie native; gli è perchè vige da noi l'universale pregiudizio che nulla possa farsi che si scosti dalle vie battute e rompa la catena venerabile della imitazione; la ragione è da cercarsi in quell'incoscienza della modernità che è caratteristica della nostra gente, e che ci pone in ogni campo alla coda delle nazioni europee.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se questa poesia, infine, affascinò la mia giovinezza, ciò avvenne perchè rispondeva a quel bisogno di esteriorità formale, e a quel gusto dell'aulico e dell'antico che è proprio dei giovani, per i quali il passato, oltre alla poesia propria delle cose morte, ha il fascino della novità. Fu il canovaccio sul quale tramai inconscio l'inesauribile poesia del mio cuore caldo e bramoso, ma essa non tocca più intimamente la mia anima matura. E se ha ancora una forza persuasiva sulla mia psiche, ciò è per una ragione etica più che estetica: è perchè venero nel Carducci la rettitudine dell'ingegno e dell'animo, perchè sento che chi parla è un uomo onesto, semplice e sincero, che potrà errare ed erra per difetto d'ingegno, di coltura e di sentimento, ma non mai viene meno alla sincerità intima.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora ciò è divenuto in Italia di una rarità favolosa, in Italia dove la fama letteraria è oramai sinonimo di abilità prestidigitatrice, di bluff giornalistico, di istronìa, di cambiali false e di altre cose da codice penale, dove il poeta fortunato è una specie di cavaliere di industria. No, egli è un insigne artista, ma non è in lui che è da ricercare la poesia nuova di cui avrebbe bisogno l'Italia. La vita moderna è quella che è, ed egli non ostante l'io degli eolii sacri poeti ultimo figlio, è un romano antico, e della romanità ha tutte le caratteristiche: la rigida concezione nazionalista, il furore patriottico, la passione delle lotte civili, la scarsa fantasia inventiva, la tendenza alle forme ornamentali, l'incapacità alla speculazione filosofica: è un vero discendente di quei Romani, che persino il prof. Bergeret, docente di letteratura latina, dichiara insupportables d'emphase.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, così pensavo e mi confortava nella mia persuasione una voce autorevole e non sospetta. Io leggevo in un libro stampato in ottimi elzeviri zanichelliani, in quegli stessi elzeviri che avevano impresso le Nuove Poesie e le Odi Barbare: «... gli artisti hanno cominciato a capire che il segreto del trionfo sta nel sapersi ispirare all'ambiente in cui si vive, alla verità di oggi, non a quella di cinquecent'anni addietro. Hanno capito che in arte bisogna essere del proprio tempo o morire.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poco importa se la società non è sana; nel morbo stesso è il segreto dell'evoluzione, la genesi dell'avvenire. Ogni anello deve essere a suo posto; sotto pena di soluzione di continuità... Vogliamo l'arte del presente, non quella del passato, non quella dell'avvenire. Vogliamo sentire come i nostri nervi ed il nostro cervello comportano, non attraverso al diaframma delle sensazioni altrui.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vogliamo amare come sappiamo amar noi, non come amarono i nostri nonni. Vogliamo insomma essere del nostro tempo, e se il tempo non è bello, non lo abbiamo fatto noi e non ce ne abbiamo colpa... i grandi uomini vogliamo onorarli, studiarli, ma adorarli e copiarli no... ogni tempo ha i suoi vestiti... Mentre dappertutto si cammina in libertà, noi sentiamo prescriverci la lunghezza dei passi come i coscritti!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E non sempre i passi li vorrebbero fatti avanti. Tutti sanno che l'adorazione cieca, la superstizione è difetto italiano... Guai a scostarsi dai modelli!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Guai ad uscire dal campo arato, seminato dai vecchi! Abbiamo ancora nelle ossa l'antica lue dei petrarchisti. Ma ditemi, per Dio, non è proprio ora di muoversi?...","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E con tutto questo si sentono alte le grida per la mancanza del romanzo, del teatro, della lirica, della storia, della pittura, dell'arte italiana, insomma! Lo credo, io!... Siamo sempre all'errore di prendere gli effetti per le cause.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nel 1860 si poteva, si doveva avere l'ideale dell'Italia una. Ora che questa unità non è più nè discussa nè minacciata, come faremo ad avere lo stesso ideale e cantarlo?... Il verismo e il borghesismo che cosa sono dunque se non effetti di uno stato sociale, momenti di un'educazione civile?...","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Oggi la rettorica del quarantotto ci fa sorridere perchè quell'entusiasmo giovanile non c'è più, e non c'è arte al mondo che lo possa resuscitare colla sola sua forza, per quanto grande la si voglia credere.» Già; proprio ciò che pensavo io. E chi scriveva queste belle ed eloquenti cose contro l'arcaismo nell'arte ed in favore della modernità? Le scriveva un amico del Carducci, un suo compagno di combattimento, Olindo Guerrini, in quella prefazione alla Nuova Polemica, alla quale il Carducci venne autorevolmente in aiuto con quel suo scritto Nuovissima Polemica, in cui assimigliò l'amico ai muratori che muravano le mura di Gerusalemme e che tenevano con una mano la cazzuola e con l'altra la spada.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E aggiunse: «Lo stesso dobbiamo fare, e da più anni facciamo noi, come ci chiamano, della nuova scuola o della scuola dell'avvenire, noi cioè, che usciti dalla servitù di Nebucdnesar, per grazia di Dio divenuto bestia, vogliamo vivere, pensare, amare, adorare e scrivere a modo nostro.» Ora, che resterebbe della poesia del Carducci, se a me prendesse il gusto di analizzarla al lume della ragione poetica della «nuova scuola», ragione poetica che il Carducci tacitamente approvò, poichè si guardò bene dal dissentirne? Questa arte «del proprio tempo, ispirata all'ambiente», quest'arte «del presente», che vuole nomi suoi, amori suoi, abiti suoi, che vuol camminare liberamente, che vuol uscire dal seminato, che non vuol più saperne di innografia patriottica, non è proprio l'arte della sensibilità e sensualità individuale, la secrezione mucosa dell'affetto combattuta acremente dal Carducci con la teoria e con l'esempio? Che resterebbe delle Lidie, delle Lalagi, delle Dafni carducciane, della mitologia greca e delle eleganze oraziane, delle odi patriottiche e celebrative, se misurate alla stregua di questa estetica modernista?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sembrerebbero un museo archeologico, a dir poco. Non se ne accorse il Carducci? O forse la modernità era nefasta solo quando fosse predicata dai leopardiani e dai manzoniani di Milano e di Vicenza, ma ottima se sfornata dai sollazzevoli epicurei di Bologna, perciò solo che era razionalista ed anticlericale, e non deista e cristiana?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dunque la salute della lirica non era tutta nell'estetica carducciana, se c'era bisogno di bandire con tanto rullo di tamburi il verismo ed il naturalismo? Anche prima che venissero di moda questi nomi qualcheduno si era pur accorto in Italia che la lirica non poteva consister tutta nell'imitazione dei motivi classici, che la realtà moderna anche umile, una sua poesia l'aveva pure, che, se si voleva rispecchiare lo spirito della vita presente, bisognava pur riprodurne le forme; e un movimento verso la modernità vi fu, e venne naturalmente dai settentrionali che per la maggior sincerità di sentimento e dignità di carattere, pel più frequente contatto co' popoli del nord, sono meno accessibili alla rettorica e più incitati a cercar rimedio alla comune inferiorità italiana. E i due più rappresentativi furono Vittorio Betteloni ed Emilio Praga.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vittorio Betteloni fin dal 1869 nel suo volume In Primavera cercò arditamente di rendere la poesia della vita borghese. Ma le strofette da canzoncina arcade, e il vecchio frasario romantico mescolato di frasi classiche e di espressioni da cronaca di giornale non erano quanto si poteva apprestare di più adatto per ospitare la realtà contemporanea degli amori con le sartine di Verona. Lo stridente dissidio tra la sostanza e la forma, aulica e volgare nel tempo stesso, isterilì quella vena di vera e nuova e sentita poesia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando si affronta in questo modo la realtà più prosaica: O bella, un dì t'ho vista entrar dal tabaccaio, e anch'io facendo vista che m'occorresse un paio di sigari v'entrai; là per la prima volta io ti parlai; non si può senza stonare parlare poi del fianco turgidetto e chiamare virgineo cinto il busto. E il Betteloni, se scrisse la stupenda canzone della crestaia e del sole, meritamente celebrata dal Carducci, ebbe poi il torto di incappare pel primo nell'errore di credere che modernità voglia significare sciatterìa e negazione di elevatezza. E imbandì nei suoi versi ova sode ed ale di pollo ed ebbe il coraggio di scriver strofe come questa: or lascia fare a noi ad imbottir la guancia; dal mal di pancia guarirem poi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E fece di peggio: mise in versi la morte di Camillo Cavour, con lo stile di un cronista: Oggi è morto Cavour, fanciulla mia, oggi Cavour è morto; speme pur di salvarlo si nutrìa, ma si sperava a torto. Quella speme e quel nutrìa nella fiacchezza prosaica della strofe sono l'indice del contrasto che avvelenò l'opera del Betteloni: Par ch'egli abbia Ricasoli creduto di succedergli degno. Non c'è che dire: in linea d'arte erano preferibili Febo Apolline e Diana Trivia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A Emilio Praga non bastarono le imitazioni per riuscire uno Heine italiano. Troppo stonavano quei riflessi heiniani e baudeleriani costretti nelle strofe irruenti che avevano urlato contro gli Austriaci o in quelle che avevano osannato con gli Inni Sacri. E l'imperfetta rispondenza della forma al pensiero, e la posa scettica e scapigliata, e la verbosità sregolata tolsero ogni efficacia a quel tentativo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A rileggere oggi quelle fantasmagorie pazze, quell'ondeggiare dal sentimentalismo etereo alle trivialità ostentate, salta agli occhi tutta la vacuità rettorica, l'artificio faticoso di quella lirica ambrosiana che poteva essere giovanile rinnovamento dell'inaridita poesia nostra e che per difetto di sincerità, di calor vero e di gusto, con le sue scapestrerie ideali, con le sue sciatterìe formali, colle brutalità volute, gettò la lirica italiana a farsi rinsaldare ai polsi i ceppi della tradizione aulica e togata, rettorica anch'essa, ma discesa da lombi più magnanimi. Nel suo funambolismo tragicomico, il Boito aveva scritto al Camerana: Dio ci aiuti, o Giovanni, egli ci diede stretto orizzonte, e sconfinate l'ali; ci diè povera fede ed immensi ideali. E il mondo ancor più sterile, o fratello, ci fa quel vol di poesia stupendo, e non trovando il Bello ci abbranchiamo all'Orrendo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E aveva aggiunto: Praga cerca nel buio una bestemmia sublime e strana! Quando una poesia si abbranca all'orrendo e si propone per ragione poetica di ricercare nel buio bestemmie strane e sublimi, è giudicata. Tra il 60 e il 70 queste trovate avevano sapore e nome di poesia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, quando si leggono di queste cose, si comprende l'odio cieco del Carducci per la scellerata astemia romantica famiglia, la quale poi era astemia fino ad un certo punto: al vino aveva sostituito con gallica modernità l'absinthe; si comprende come la poesia del Praga si sgretolasse in pochi anni e non avesse continuazione. Più fortunato, troppo fortunato, fu il tentativo del Guerrini, il quale con molto minor ingegno e sincerità del Praga, e senza vera ispirazione, raggiunse un risultato estetico molto maggiore ed una popolarità immensa. Il Guerrini «cantò le follie dell'alcova e le ebbrezze dell'orgia in versi fluidi e chiari...» con forma «spigliata e corretta che fondeva insieme elementi diversi, francesi e tedeschi, classici e romantici e dissimulava con una maniera sua personale tutto quel lavorio di assimilazione e di imitazione»().","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma che modernità era quella? Quel nuovo modo di poesia non usciva da una freschezza ingenua ed originaria, da una rivoluzione radicale dello spirito, da un profondo e schietto convincimento: non sgorgava da una coscienza nuova, ma da una burla. Già, schietti e moderni i poeti italiani forse non possono essere che per ischerzo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nella sua sostanza era un dilettantismo letterario, un adattamento di merce estera fatto con garbo, per mano di quegli stessi che col Carducci combattevano per la lingua aulica e per gli dei pagani. Alla modernità il Guerrini fu tratto da una sola spinta sincera: dal desiderio di porre in versi il bordello e le prostitute, gli amori da trivio e le facezie boccaccevoli dei simposi bohème della grassa capitale dell'Emilia, famosa per l'ospitalità delle sue donne e per il sacco di porcherie che, secondo dicono, ogni studente che si rispetti si crede in dovere di compiervi con signorine e signore. Questa sola è la materia veramente sentita nei Postuma e nella Nova polemica, ed essa sola ha originato forme più spigliate e moderne; ma non si rinnova la lirica, non si bandisce un nuovo verbo estetico con un bagaglio di quella fatta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Moderna sì, quella poesia, di sentimenti e di parole: ma non vi è in essa che la mentalità di un commesso viaggiatore, la filosofia di un garzone parrucchiere. Non per altro essa parve una cosa divina agli adolescenti italiani e divenne il libro di testo delle mantenute e delle inquiline delle case di tolleranza. Tanto è vero che quando trascende i limiti delle alcove e delle taverne, prende un'aria di arcadia che innamora.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Inutilmente, inebriato dall'esito, il Guerrini gonfiò le gote e nella prefazione alla Nova polemica scrisse il vangelo della nuova poesia e della società rinnovata: il burlone incorreggibile era caduto nelle proprie panie: si era preso sul serio. A chi rimproverava a lui ed ai suoi seguaci di non lavorare e sudare che a far l'amore, rispondeva: «Pover'uomo! non stuzzichi i cani che dormono, e dorma lui, sognando a suo comodo che i nostri cuori non siano capaci che di spasimare per donnine ignude.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E preghi il suo Dio di non destarsi quando finite queste inutili scaramuccie verranno le battaglie vere, quando questa società ipocrita, frolla e senza cuore che noi mettiamo alla berlina nei nostri poveri canti, si troverà in faccia alla rivoluzione della giustizia. Allora egli potrebbe accorgersi che non abbiamo lavorato solo a far l'amore, e che colle nostre picciolette mani abbiamo cavato anche noi una pietra alle sue fortezze. Allora egli sentirebbe quelle bocche stesse che oggi narrano freddamente le vigliaccherie e le turpitudini di un mondo in decadenza, cantare ben altri canti, levare ben altri peana!» Le abbiamo viste le battaglie vere; li abbiamo uditi i canti promessi, i peana della giustizia e della libertà: furono l'Inno all'idrochinone, e il luridume delle poesie pornografiche di Argia Sbolenfi.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non era dunque da simili mani che, nonostante i manifesti magniloquenti, potesse uscire la nuova poesia. Era una modernità che non passava la pelle, anzi, per dir la verità, non usciva dall'orbita degli organi genitali. E la superficialità del tentativo appare sopratutto nella forma.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È pur sempre il vecchio sonetto organetto, son pur sempre le solite canzoncine, è persino l'ottava, proprio l'ottava, rivolta a descrivere le peripezie assai moderne di un guado. Ed anche la lingua, per quanto ripulita dai vecchiumi e rammodernata, è pur sempre quella stanca delle scuole letterarie: non ha freschezze e sapori propri: non ha nulla di ingenuo: si abbassa sino alla prosa, è ostentata sino alla trivialità, ma non ha il profumo della semplicità vera. Anche quel poco che non è volgare e superficiale, forzato e triviale: scorci di paesaggio, accenti di intimità, anche il Wiener Blut in cui, grazie all'alcaica carducciana, vi è una felice rispondenza fra il ritmo interiore e quello verbale, anche il Dies irae in cui scorre veramente una vena dell'arguzia heiniana e risuona un'eco della mattezza sbrigliata, della mordacità epicurea dei canti gogliardici, son guasti dalla deficienza di gusto che trae il poeta da una parte a vaporosità di lirismo romantico: Voliam, voliamo insiem ne l'aere lassù fin dove s'amano gli angeli, fin dove si assume l'amore ne l'azzurro infinito dei cieli; e dall'altra a volgarità da sguattero: ..... le verità pericolose e le pance cattoliche nude vedranno alfin le vostre spose che mai non ve le videro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che disinganno allor, poveri voi! Che pioggia di rimproveri! Basta: verremo a consolarle noi, se saranno passabili.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il poeta che voleva dir barba alla barba e non onor del mento, diceva poi come un arcade qualunque turgide beltà del seno le mammelle, e fraterna clace le stragi rivoluzionarie. Naturalmente non il meglio venne imitato, ma il peggio; non la tendenza ideale verso la modernità, ma la materialità delle parole sconce e della sostanza puttanesca. Per dieci anni imperversarono gli elzeviri in facsimile zanichelliano e sommarughiano, con le loro filze di quartine e di endecasillabi alternati a settenari, con la sfilata delle Emme e delle Caroline, con l'armamentario delle reni falcate e delle mosse di pantera, dei baci ardenti come il vetriolo e dei morsi di voluttà, con le gentili compiacenze delle marchese e delle contesse agli adolescenti bramosi, con le apostrofi alle carogne infami delle prostitute finite all'ospedale, con i demonî biondi e bruni, e gli occhi dalle fiamme gialle, ed un zinzino di barricate e di minacce anarchiche al frollo mondo borghese, per pepare un poco il pasticcio: perchè il bordello pareva l'alleato naturale del sole dell'avvenire: Avanti, avanti, avanti con la fiaccola in pugno e con la scure.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E pensare che questa roba, per qualche anno almeno, fu presa sul serio! Già, in Italia non si prendono sul serio che le cose facete. La Nova polemica che cominciava logicamente con la dedica al birraio bolognese Otto Hoffmeister, negoziante in via Farini, finiva con queste parole ruggenti contro gli avversari: «Siamo giovani abbastanza per rivederci di qui a parecchi anni.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Allora ci saprete dire se sotto al verismo c'era soltanto l'oscenità, o se non c'era qualche cosa di più grave. Allora ripeterete, se vi sentirete abbastanza lena addosso, sacro a tutti è il lavoro; ma badate che bisognerà lavorare sul serio.» Dal bordello all'ideale. Ah, sì, fecero un bel lavoro; li abbiamo rivisti anni dopo i veristi che volevano rinnovare il mondo; li abbiamo sentiti i canti ed i peana annunciati così magniloquentemente.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ah, come fu da ridere quando un bel mattino poeti, critici e pubblico provarono allo svegliarsi un'improvvisa nausea pel solito cibo! I porci sazî di voltolarsi nel brago sentivano uno struggimento d'azzurro: le animuccie tremanti erano tutte affannate dal problema dell'al di là. I razionalisti spietati che avevano satanicamente inneggiato al vino ed al piacere si misero a ber acqua ed a mangiar di magro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dio tornò di moda: gli angeli ebbero l'exequatur. Le chiare tempre pagane che non ammettevano nulla al di là del mondo tangibile furono prese da una crisi di intenerimento ideale e da febbri di pensosità. Tornò di moda la roba fluida, le metafore eteree, gli slanci verso l'assoluto, le espressioni svolazzanti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nel cielo di cartone del teatrino della lirica, i burattinai del verismo sforacchiarono un buco col manico della scopa per aprire un varco verso l'infinito alla ascensione delle anime ebbre di spiritualità. Le vecchie vesti turchine e i nastri di carta argentata che avevano servito per le fate romantiche e per i paggi Fernandi medievali furono tratti fuori dagli armadi a rivestire le nuove figure allegoriche, e da quel giorno cominciò l'idealismo ufficiale. Ah, sì!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","fu idealismo e non idealità, fu artificio e non sentimento. Le maschere erano mutate, ma i burattini erano pur sempre gli stessi: ma questi istrioni senza convinzione e senza fede, come nel naturalismo non avevano amato che le degenerazioni dell'animalità, così nell'idealismo non videro che le degenerazioni del sentimento e dell'intelligenza; e come il realismo era stato per loro trivialità e canaglieria, così l'idealismo fu estenuazione sentimentale, dissolvimento fantastico, astrusità di simbolo. O simbolici, o mistici, o allegoristi, l'ideale è nella realtà, non fuori di essa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tra il concreto e l'astratto, vi è un punto in cui il reale si trasfigura ed è ancora realtà, in cui il sogno si fa carne ed è ancora sogno: ma coglierlo non è dato che al genio e la via è una sola: quella diritta. Ma le vie diritte non piacciano agli Italiani, e poeti, critici e lettori nella loro improvvisa fregola d'ideale, saltarono a piè pari il fosso del senso comune e navigarono a gonfie vele nel mare dell'assurdo e del grottesco. Ma non tutti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","V'era pur qualcheduno a cui il nuovo misticismo non aveva fatto perdere il senso delle cose terrene, qualcheduno che vide subito qual partito vi fosse da trarre da quel rivolgimento del gusto, per chi fosse lesto a bruciare i vecchi stampi ed a rimettere a nuovo l'officina. Il Carducci e lo Stecchetti avevano signoreggiato il decennio dal 75 all'85: Gabriele D'Annunzio imperò sul susseguente. Il Camaleonte.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vi sono anime non grandi e non belle, cuori non caldi e non sinceri, menti non profonde e non austere, a cui la natura, quasi a compenso della sua durezza matrigna, ha largita una diabolica ingegnosità meccanica, un'abilità ed una scaltrezza che loro consentono di simulare agli occhi del mondo le qualità che non posseggono e senza le quali ispirerebbero ripugnanza ed orrore. Costoro nascono col cervello e col cuore completamente vuoti, ma con una meravigliosa prontezza di percepire e di riprodurre. E quel loro vuoto interiore, fasciato da una frenesia meccanica di azione che li assilla, li fa continuamente curiosi del mondo e mirabilmente bramosi e capaci di assimilarne le forme, i colori, i suoni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questi antropoidi letterari, queste scimmie della poesia, cominciano naturalmente in età giovanissima a chiacchierare e a cantare: e ricantano ad orecchio la canzoncina di moda; e come hanno bella voce e vivacità mimica e prontezza di atteggiamenti, dànno quasi la illusione del modello imitato. E allora le donne, le quali in arte non ammirano che lo strumento, si smammolano in ammirazione dinanzi a quel miracolo di fanciullezza, e stringono al seno gli enfants prodiges, e se li sballottano in grembo, e li pettinano e legano le ciocche con gale di seta, e li nutrono a petits fours, a choux à la crème, e nell'ombra delle alcove (si dice così perchè tale è la frase di rito, sebbene non ci siano quasi più alcove e gli eroi moderni non abbiano bisogno di ombre) incoraggiano la mano esitante e facilitano le difficoltà dei gancetti da aprire, dei nodi da sciogliere. È l'età dell'oro del fanciullo prodigio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Libero di ogni ingombro angoscioso di sentimenti, immune da ogni peso molesto di pensieri, egli crede di aver toccato il sommo dell'arte e della vita. Dichiara che il mondo è una bellissima cosa, che le signore intellettuali sono un'istituzione del cielo, che intende infischiarsi di tutto e di tutti e godersela allegramente, pranzando a pasticcini e sganciando gancetti e sciogliendo nodi. Ma non gli basta; gli occorre anche ostentare la propria assoluta indifferenza per ogni sentimento, idea, fede: e dichiara che basta bere con aperta gola ai ruscelli del canto, coglier rose, vere o metaforiche, e mordere ciascun soave frutto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È il periodo in cui si proclama che l'arte dev'essere impassibile, e che la Parola (con maiuscola) è divina e che il Verso è tutto. E rimanesse così: vi sarebbe una correlazione logica fra l'individuo e la sua arte. Ma disgraziatamente il fanciullo cresce, e com'è intelligente, comprende che la forma lucida e sonora non è tutta l'arte e non è l'arte più alta, comprende che i sentimenti, gli affetti, le idee una qualche importanza nella creazione artistica l'hanno pure.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E allora li prende belli e fatti altrove e li lega con lo spago delle frasi sul tronco della propria insensibilità affettiva, della propria incapacità speculativa; e le donne e i bambini vanno in solluchero vedendo l'albero del poeta carico di foglie così lucide, di fiori così profumati, di frutti così copiosi e maturi. A forza di calzare le anime altrui come camicie, il poeta finisce per farsi una camicia propria, così ben tagliata e cucita, e riccamente ricamata e aderente alla forma, che ai più sembra impossibile che non vi debba palpitar sotto un cuore e agitarsi un'anima, tanto che persino il poeta si illude di possederli e ne parla con una certa baldanza. Il caso di Gabriele d'Annunzio appartiene a questa categoria.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nella culla di Gabriele d'Annunzio le Càriti posero molti preziosi giocattoli. Gli diedero un automa meccanico fornito di un ingranaggio così minuto e congegnato così perfettamente da camminare al più lieve impulso e con appena una goccia d'olio, in modo da dare l'illusione della vita e del pensiero: gli porsero una macchina fotografica con lenti limpidissime e lastre straordinariamente impressionabili a tutte le forme ed a tutti i colori; un fonografo maravigliosamente sensibile e riproducente ogni suono con illusione grande e stentorea abbondanza di voce. Se, oltre a questi ed altri balocchi minori, gli avessero dato anche un cuore, un'anima ed un carattere, Gabriele d' Annunzio sarebbe senza dubbio un grande poeta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma poichè il cuore, l'anima ed il carattere gli erano stati contesi, egli si industriò di fare ugualmente il grande poeta con quei mezzi che aveva tra mano, e, come direttore di un teatro di burattini, fece miracoli. Vestì quel suo automa ora da rastaqouère e ora da superuomo, ora da russo e ora da napoletano, gli fece fare l'uomo dei comuni e il barone abruzzese, lo camuffò da donna, ora col peplo ed ora con un abito princesse, tappezzò i fondali e le quinte della scena con fotografie istantanee vistosamente colorite, e mise in moto il grammofono fornito dei migliori dischi in commercio. È meraviglia come con questi semplici mezzi egli abbia messo insieme un cospicuo repertorio, e dato, sì e no, l'illusione della vita.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Bisogna riconoscere che, per quanto meccanici, questi mezzi sono non comuni e che egli li ha impiegati con una maestria prodigiosa e con uno zelo senza uguali. Vi è qualche cosa di eroico e di tragico in questo suo diuturno sforzo verso la conquista di una bellezza che non può raggiungere. La storia delle lettere umane ha visto di rado un meccanismo mentale così perfetto: una impressionabilità nervosa straordinariamente squisita, vigile sempre ed aperta a ricevere tutte le impressioni della realtà fenomenica, e pronta a trasformarle in immagini; un congegno impeccabile nell'elaborarle, distribuirle, classificarle; una inesauribile ricchezza di mezzi verbali per esprimerle: attitudini così straordinarie che, a chi non penetrava le segrete deficenze centrali della psiche del poeta, parve legittimamente dovessero rampollarne a dozzine i capolavori, e che a nessun artista fosse per riuscire più agevole raggiungere la sfera della bellezza immortale, e camminare sui culmini riserbati al genio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E in realtà il D'Annunzio si è rivelato la bonne à tout faire della letteratura italiana. Dato un tema, una forma, un genere d'arte egli può permettersi il lusso di svolgerlo meglio di chicchessia: in un concorso accademico si porterebbe via, senza colpo ferire, tutte le corone di finto alloro. Nessuno potrebbe accingersi al lavoro con preparazione migliore, investirsi dell'argomento con maggior acume, lumeggiarne tutte le facce, svilupparne tutti i motivi embrionali, esaltarne tutte le possibilità, eseguire sui temi tutte le variazioni e gli «abbellimenti» possibili.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessuno potrebbe spingere più oltre l'associazione delle idee, delle parole e dei suoni, evocare attorno ad un sentimento, ad un'immagine, ad una frase, ad una parola principale, un maggior numero di sentimenti, di immagini, di frasi, di parole secondarie, logiche, appropriate, curiose, impensate, suggestive, piacenti, colorite. L'armonia e il contrappunto della frase non hanno per lui alcun segreto: egli è omai capace di scrivere cànoni e fughe con impeccabile precisione e con vera genialità tecnica. Si potrebbe dire di lui ciò che con minor ragione disse del Platen lo Heine in quelle mordaci pagine dei Reisebilder: «Quanto più progrediva nella tecnica, tanto più gli si ingrandiva l'idea della sua virtuosità: sapeva ormai suonare in tutti i toni, versificava i più difficili passaggi; a volte poetava, per così dire, in chiave di sol...» In questo campo egli ha raggiunto i più alti fastigi dell'abilità: può concedersi l'ebbrezza di qualunque tour de force.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come un giocoliere consumato opera coi bussolotti, con le carte da gioco, coi fazzoletti, facendo uscire da un cappello a cilindro dozzine di uova e dalla punta del naso un cesto di rose di carta, egli può con un sol gesto moltiplicare i fiori verbali nel cartoccio di un sonetto, o far ruscellare una pioggia di immagini dall'anfora vuota di un'ode. In questa sapienza prestidigitatrice egli rivela una preparazione meravigliosa, e la somma del suo lavoro ispira il più alto rispetto ed un'ammirazione senza confini. Da secoli e secoli nessun letterato italiano aveva arato più a fondo l'aiuola della lingua, mondato con maggior acume le piante e i fiori dai ramessiticci e dalle vegetazioni parassitarie, ricondotto le forme verbali alla loro espressione etimologicamente genuina: nessuno aveva saputo trarre dallo studio storico della lingua una più saporita messe di forme acconce, eleganti, precise, ed armonizzarle con maggior gusto con l'uso vivo; non il Foscolo, non il Manzoni, non il Leopardi, non il Carducci.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Provvisto di questi mirabili mezzi di percezione e di espressione, il D'Annunzio ha indirizzato tutte le forze della mente e del corpo al raggiungimento di un'opera di bellezza e di armonia. Con meravigliosa alacrità, con indefettibile perspicuità, con irremovibile tenacia egli assiepa da anni ed anni liriche e romanzi, discorsi politici ed odi celebrative, tragedie moderne e drammi pastorali, poemi e fantasie, ed altri ne annuncia già compiuti, e di più numerosi ne promette per l'avvenire. In questa produzione signorilmente feconda egli ha profuso meraviglie di intelligenza, tesori di coltura, abissi d'ingegnosità.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lo studio incessante e la prodigiosa prontezza di assimilazione gli hanno aperto tutti i campi del pensiero, lo hanno reso familiare con tutti gli atteggiamenti dello spirito umano, lo hanno scaltrito a tutte le tecniche, ed il suo ingegno non conosce confini o divieti al suo desiderio. Non c'è bellezza che egli non abbia sognato, forma d'arte che non abbia tentato, via che non abbia percorso: ma come la sua vitalità è puramente sensuale, come non giunge mai ad essere sentimentale, come egli non possiede un organo centrale di sensibilità e di creazione, un proprio nucleo interiore di affetti e di idee, egli è costretto a chiedere all'esterno le categorie più alte delle sensazioni e delle emozioni a lui negate. Le assorbe e le rielabora in sè, ma come materia di laboratorio, in cui può mettere l'ingegnosità dell'analisi e della sintesi, ma a cui non può comunicare il calore intimo di una fiamma interiore che non ha.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Egli non vi comunica che ciò che ha: il calore verbale: egli orna quella materia di tutti i colori e suoni di cui è capace la sua ingegnosità sensuale, e, per mascherare il difetto interiore è tratto a moltiplicare gli adornamenti fino all'assurdo. È come uno spettatore insensibile, che racconta con estrema precisione, facondia e lusso di colore ciò che avviene altrui, e che ammira la propria eloquenza e si inebria al suono delle proprie frasi, ma non riesce a commuoversi per quanto ci si sforzi. I suoi sensi sono ricevitori e trasmettitori prontissimi ed esattissimi di sensazioni: ma quando le sensazioni giungono all'interno, invece di trovare un organo centrale vibrante, trovano un rotolo di carta che si svolge e sul quale la penna registratrice traccia fedelmente i diagrammi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poichè egli non sente, immagina di sentire: immagina di sentire quel che sentirebbe, se sentisse; ma poichè l'ingegno può giungere a tutto fuorchè a rifare la commozione, nella sua commozione ottenuta per sintesi chimica nel laboratorio del cervello avvengono strani errori di dosi: errori di misura, sproporzioni grottesche, peccati di gusto, di umanità, di verisimiglianza, tanto più ostici in così acuto ed equilibrato ingegno. Gli individui scarsi o privi di sensitività sentimentale, che è a dire immuni da sofferenza, sono naturalmente tratti a sfruttare in tutti i modi la loro sensitività sensuale, perchè le sensazioni che per altri sono dolore da cui si rifugge, diventano per essi piacere curioso ed esperienza solleticante: da ciò la varietà, l'inesauribilità e l'indifferenza degli appetiti d'annunziani. Le tempre che nella sensazione non sono arrestate dallo spasimo, sono naturalmente indotte ad acuirla, a stuzzicarla piacevolmente con emozioni sempre più forti, facendone un diletto estetico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questa tendenza porta direttamente alla crudeltà, e la crudeltà è il solo sentimento vivo ed organico della psiche d'annunziana, la sola nota a cui il suo essere vibri di piacere, il solo motivo in cui la sua arte riesca schietta, diritta, organica, persuasiva. Ma la crudeltà, e il feroce e l'orrido che ne sono la conseguenza, non sono tutta l'arte: ed egli lo sa. Conscio di questa limitazione, egli è sempre in cerca di una guida e di un modello sul quale plasmare la sua psiche, ed in questa sua industria richiama per le sue singolarissime attitudini di trasformista le qualità del classico camaleonte, il quale, come tutti sanno, è un molto curioso animale a cui la natura ha dato le più straordinarie facoltà di metamorfosi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non solo può governare gli occhi indipendentemente l'uno dall'altro per seguire d'ogni parte la preda, ma ha una lingua meravigliosamente lunga per acciuffarla, possiede il dono di potersi gonfiare a volontà come un rospo o appiattirsi inopinatamente come una foglia, e di mutar di colore secondo l'ambiente. Il D'Annunzio opera con uguale agilità le più straordinarie trasformazioni: ora è gonfio ed ora è smilzo, ora è verde ed ora rosso, ora nero ed ora azzurro. Egli può fare volta a volta la lirica patriottica del Carducci, quella impassibile dei Parnassiani, quella ermetica del Maeterlinck: può rifare con ugual facilità il canto panteistico dello Shelley, l'inno universale e l'ode civile del Whitman, l'epinicio di Pindaro, il poema peripatetico del Byron, l'episodio classico di Leconte de Lisle, l'elegia romana del Goethe, il sonetto decorativo dell'Heredia, la ballata fantastica del Poe, la novella oggettiva alla Flaubert, quella cinica alla Maupassant, il romanzo autopsicologico del Dostojewski e quello di tendenza del Tolstoi, la tragedia borghese dello Hauptmann, il dramma irreale del Maeterlinck e il sermone evangelizzatore del Nietzsche.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E queste forme d'arte così opposte egli può renderle con una esattezza di forma, con una perizia di tecnica che spesso superano quelle dei modelli. Con viva sorpresa, con schietta ammirazione, con acuta compiacenza noi gustiamo ad ogni suo nuovo libro il nuovo aspetto del suo ingegno: gustiamo la felicità dell'invenzione, la sapienza impeccabile della tecnica, l'ingegnosità inesauribile dell'elaborazione; ma chiuso il libro una stanchezza, una diffidenza, una delusione ci assalgono. Ci pareva di aver innanzi le caratteristiche genuine del genio, ma allo stringer dei conti il genio ci sfugge di mano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come Faust nello studio, vedevamo innanzi a noi smisurata e terribile una delle potenze superiori dello spirito, ma al dissolversi della nebbia, dalle spoglie del barbone fiammeggiante non esce che un modesto fahrender Scholastikus, uno studente girovago, dialettico acuto e scaltrito, parlatore ornato e facondo, ma insomma nulla più che un trasformista. All'opera d'annunziana non manca in apparenza nessuno dei coefficienti della grande opera d'arte. La terribilità tragica, la grandezza eroica, la profondità filosofica, l'effusione lirica, la semplicità ingenua vi svolgono volta a volta tutti i loro fascini: eppure un senso intimo ci avverte che fra quegli splendori qualche cosa manca, un certo non so che in cui risiede appunto la potenza emotiva e persuasiva del vero e legittimo capolavoro, quell'elemento misterioso ed imponderabile che ci afferra prepotentemente, ci fa palpitare, ci esalta, ci avvince di simpatia per gli eroi e pel poeta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Cessata l'eccitazione piacevole della nostra mente, ci avvediamo che il nostro cuore è rimasto interamente estraneo e muto. Qual'è la causa misteriosa di questo difetto di persuasione, di quest'ombra di freddezza che si pone tra noi e le creazioni del poeta? La causa è questa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nelle opere del D'Annunzio della vera terribilità tragica, della vera grandezza eroica, del vero calore lirico, della genuina semplicità, dell'autentica densità filosofica non abbiamo che il press'a poco. Un press'a poco meravigliosamente simile al vero, ma un press'a poco. Possiamo venir momentaneamente illusi dall'apparenza, ma col tempo e con l'analisi ce ne rendiamo lucida ragione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In certe liriche il D'Annunzio è quasi lo Shelley, in certe odi è quasi il Whitman, in certi romanzi è quasi il Tolstoi; ma se noi apriamo a caso l'Epipsychidion, le Foglie d'Erba, Anna Karenine, sentiamo, fra imperfezioni, eccessi, errori di cui il D'Annunzio è immune, un accento persuasivo, un senso di legittimità e di necessità che nel D'Annunzio sono irreperibili. Per quegli artisti la creazione estetica fu un bisogno prepotente del cuore, e l'arte il mezzo di esprimere un tumulto irrefrenabile di idee e di sentimenti: pel D'Annunzio i sentimenti e le idee, tolti altrui, furono un mezzo per soddisfare le sue qualità artistiche di elaborazione. Nonostante il suo meraviglioso ingegno, nonostante la sua squisita costituzione nervosa e mentale e il suo delicatissimo e mobilissimo senso estetico, egli è perciò costretto a gironzare attorno alle mura della città della bellezza ideale, a sollevarsi sino al ciglio, e a non potervi mai entrare.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dice la Forcide nel Faust: es muss von Herzen gehen was auf Herzen wirken soll: «deve uscire dal cuore ciò che deve toccare i cuori». Non si può riuscire un grande poeta quando nel mondo del pensiero e del sentimento non si rappresenta che il nulla assoluto. Non un grande poeta, dunque, non una voce che l'umanità debba ascoltare per apprendere qualche verità occulta del suo stesso cuore o per vibrare a qualche ignota bellezza; ma pur sempre un poeta e quale poeta!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando non gonfia le gote, quando non vuol strafare, quando non cerca grottescamente di essere o di parere ciò che non è e non può, quando non oltrepassa i confini assegnatigli dalla sua natura, quale delizioso poeta! Infimo e ridevole a petto del Carducci in quanto creatura affettiva e morale, in quanto a dignità d'arte e di vita, quanto lo supera in larghezza di intelligenza e di comprensione, nell'intimità della visione fantastica, nell'intensità e nella freschezza dell'osservazione, nella novità e nella ricchezza dell'espressione, nell'agilità ritmica, nella suggestione melica! La poesia non è in lui fenomeno di cultura professionale, ma frutto immediato dei sensi: fluisce dalle sue labbra abbondante e canora come una cosa organica e istintiva.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Egli ha la visione fantastica procedente con un continuo getto di immagini, la frase lirica, la parola palpitante illuminata dall'interno: è nato per cantare e suonare, e il suo torto non è che di cantare quando non ha nulla da dire, e ciò che non sta sulle sue labbra. Ma quando sa tenersi contro i limiti segnati dalla sua sensualità di eloquente ed immaginoso traduttore oggettivo della realtà pittoresca o della fantasia mitica o leggendaria, i capolavori sbocciano dalle sue mani puri, perfetti, definitivi. La poesia italiana non ha nel genere decorativo e ornamentale nulla che possa esser comparato per felicità di invenzione, evidenza di rappresentazione, ingegnosità di elaborazione, sonorità di armonizzazione con l'Otre, con La morte del Cervo, con Versilia, col Ditirambo d'Icaro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Versilia è semplicemente perfetta e inimitabile: è un poema di grazia, di vivacità e di freschezza, e Icaro è il maggior sforzo di rappresentazione fantastica che sia stato compiuto da un poeta italiano da Dante in poi. Non è l'arte maggiore: il D'Annunzio non è un artista pericleo ma alessandrino: l'Otre e Versilia stanno alla Quiete e all'Ultimo canto di Saffo come i bassorilievi ellenistici stanno ai frontoni del Partenone e ai rilievi di Atena Nike: è l'arte di mosaico, riflessa, curiosa, elegante, ingegnosa dei raffinati, non la rozza costruzione monolitica dei creatori: non scalpella nel macigno in blocchi indistruttibili i grandi pensieri e gli affetti imperituri, ma trafora sottilmente nell'alabastro i chiaroscuri fuggevoli delle sensazioni secondarie e minori. Nella Pioggia nel pineto ed in Undulna egli è giunto a effigiare in sillabe aspetti e sensi imponderabili per tenuità e fugacità, con una felicità favolosa di espressioni verbali, concise e sfumanti, palpitanti e aleggianti a seconda dell'immagine.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Undulna è forse il maggior prodigio di tecnica, il gioco più straordinario che abbia visto la lirica italiana: in esso la parola diventa veramente luce, musica, colore, alito, profumo. Ma a questa eccellenza non giunse che tardi. Il D'Annunzio non è un poeta che abbia cercato attraverso tentativi varî una forma di poesia consona alla sua natura poetica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La sua individualità poetica era quasi nulla in origine; ed egli si foggiò una psiche parallelamente al foggiarsi di ogni nuova forma di poesia: anzi non la psiche guida la forma, ma la forma guida la psiche. Cominciò nel Primo Vere a imitare a orecchio gli dei di moda, il Carducci e lo Stecchetti, mescolandovi il realismo descrittivo del Verga e del Capuana, e fu pagano e naturalista, plastico e colorito: si compiacque di suoni e di colori, fece della musica e della pittura; ma di suo non c'è nulla, all'infuori della sveltezza ritmica, della nitidezza verbale e della visione pittorica: la sostanza ideale è tutta o allumacatura o enfasi tronfia che fa sorridere in una tal bocca. E in Canto novo, con maggior forza e destrezza, v'è di peggio il cattivo gusto di certe immagini, la sguaiataggine di un satirismo megalomane, di un'umanità in fregola, per cui l'amore si riduce a coito animale, anzi stupro primitivo di erotomani che «inchiodano» sull'erba le «pantere flessibili».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Anche la visione pittorica si esteriorizza nell'ostentazione da parvenu della terminologia da dilettante pittore: di quel grossolano e violento impressionismo michettiano fiorente in quegli anni: fuor de la muraglia su l'indaco chiaro del cielo canta la nota verde un bel limone in fiore. E gli atteggiamenti ideali, le apostrofi, le invettive, le professioni di fede sono tutte rettorica parolaia, impostature da commedia, orpello, falsità, o siano fremiti di pugne, o maldigerite apostrofi contro i ricchi e i felici sordi ai gemiti della plebe; tutto è falso, salvo l'appetito sensuale, per quanto ingigantito anch'esso per speculazione iperbolica. E nondimeno questa grossolanità animale è meno antipatica nella sua sbrigliatezza di quella che appare nell'Intermezzo in cui la lussuria fondamentale si fa calcolata e sapientemente lasciva.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si vede che il poeta è passato dalle contadine della Pescara alle duchesse, contesse e marchese dei salotti romani. Non è più il satiro che «inchioda» brutalmente sulle rive del fiume la lavandaia, è il poeta che stavolta è inchiodato, e che dalla sua incomoda positura leva l'Invocazione alla «Bocca amata, soave e pur dolente, qual già finsero l'arte e il Sogno», che gli «sugge infaticabilmente la vita, dove più forte urge il desio». Qui si rivela la vera natura del poeta, la sua assoluta indifferenza morale, il suo cinismo gaudente, il dilettantismo estetico che lo trae a trattare la storia e la leggenda come quadretti di genere, e lo induce con acuto diletto a tornire in versi impeccabili le porcherie più scabrose del libertinaggio elegante.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La poesia diventa qui nelle sue mani un mero balocco di ragazzo viziato dall'ammirazione delle signore in fregola dinanzi alla sua testa ricciuta: è poesia da boudoir e da album in cui la perversione estetica e morale trae il poeta all'enormità grottesca di descrivere come il transito di un dio una sua immaginaria morte in seguito a certe pratiche sessuali debilitanti... Come dieci anni innanzi le sudicerie volgari dello Stecchetti avevano destato fanatismo nei commessi di negozio e nelle prostitute, così le sudicerie raffinate del D'Annunzio suscitarono un'ammirazione immensa negli studenti e nelle signore, poichè in Italia coloro che decretano la fama letteraria più lusinghiera sono sempre i giovani e le donne. Ma il poeta era più astuto del suo pubblico. Quando avvertì che il paganismo superficiale e il cinismo epicureo e il verismo canagliesco avevano fatto il loro tempo, quando si accorse che le anime ritornavano all'azzurro, eccolo ad attenuare i colori, a velare le nudità, a sentimentalizzare il coito; e trasse fuori un nuovo modo di poesia spruzzata di acqua d'odore romantica, senza però mai toglierle quel fondo di appetitosità carnale ch'era stata la causa prima della sua riuscita e che è il coefficiente sicuro di un successo immediato.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E la vestì di quella preziosità di stile, di quelle lambiccature ed effeminatezze che nella patria dell'Arcadia non mancano mai di cogliere nel segno. E come i tempi volgevano sempre più alla delicatezza, alla psicologia, all'animismo, l'accorto poeta, dalla sua flessibilità organica trasse fuori un emporio di nuovi motivi. Gli antichi reati contro il buon costume commessi coram populo sulle rive dei fiumi abruzzesi, si trasformarono nelle passeggiate sentimentali lungo le spiagge del Poema Paradisiaco.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le antiche amanti, fin troppo aperte, diventarono giardini chiusi, orti di delizie intangibili. Ciò che prima si conquistava stendendo brutalmente la mano fu reso più allettevole collocandolo dietro cancelli vietati. Le pantere flessibili e poco vestite divennero austere figure velate, dal lungo collo piegato come un giglio morituro, dalle mani diafane e pure come ostie, dagli occhi pieni di ombra e di mistero, pallidi come acque stigie.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E quelle solenni figure si movevano appena come se nella loro quintessenza di idealità avessero a temere di andare in pezzi come casse di vetri su cui è scritto «fragile». E poichè fragili erano in fondo quanto le altre, facevano quelle stesse cose, ma con mimica così augusta che (al dire dell'autore) i letti parevano altari e i gesti relativi, la celebrazione di un atto liturgico. E come le persone si trasformarono i luoghi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non più realtà plastiche, contrasti sfacciati di colore: non più lo sfarfallio napoletano delle guaglione in barca del Dalbono e delle comari abruzzesi del Michetti, ma i colori velati e le forme sfumanti del Burne Jones: stanze immerse in un'ombra misteriosa, cembali luccicanti vagamente dietro le cortine, torbidi specchi corrosi dal tempo, ritratti sbiaditi, profumi morti di fiale essenziali, giardini crepuscolari, fontane dalla roca voce: tutta roba fluida, favolosa, sottile, problematica, suggestiva; e fra essi amanti misteriosamente abbandonate, suore chine su incurabili misteriosi, donne misteriosamente velate, bagliori di misteriosi delitti, echi di misteriosi dolori. Oh certo tutto ciò fu fatto molto bene, con una virtuosità incomparabile, con impeccabile cavata, gran stile, diteggiatura ineccepibile e intonazione quasi sempre perfetta. Ed oltre al diletto sensuale di quei versi preziosi e di quelle belle rime, ci si sarebbe anche potuti commuovere, se dietro le parole avessimo sentito un cuore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ahimè! anche i più corti si accorsero che non v'era che il gelido sparato insaldato del concertista, del giocoliere consumato e inesauribile, dello scettico assoluto, ed anche, perchè non dirlo?, del razziatore astuto ed incorreggibile. Il mio ed il tuo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Domando perdono se apro una parentesi personale. Anni sono, nel fiore dell'ingenuità e del candore giovanile, ebbi a intraprendere, come la si volle definire, una campagna contro i plagi d'annunziani. Mi sia lecito di fare ora, nella pienezza della maturità, onorevole ammenda a quell'impresa sconsiderata della mia giovinezza e di confessarne la ragione efficente, che a molti rimase, pare impossibile, oscura o mal comprensibile.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, lo confesso, fui mosso da un solo puerile impulso: dallo sdegno che in me suscitava lo spettacolo di un uomo che vendeva come merce propria ciò che sottraeva con infaticabile mano dalle tasche altrui; mi pareva che non fosse lecito tradurre non una, ma due, tre, quattro novelle del Maupassant e vestirle di stracci abruzzesi; che non fosse onesto lucidare centinaia e centinaia di immagini, di pensieri, di sentimenti altrui e farsene bello come di invenzioni profonde; che non fosse opera d'arte ritagliare diligentemente e freddamente migliaia di frasi francesi (comprese le traduzioni dal tedesco e dall'inglese) e comporne un intarsio che voleva riuscire un monumento di pura italianità. Pensavo allora come quel povero scemo del Carducci: «E la impostura e la ciarlataneria, e le ruberie e le mariuolerie, non saranno più impostura e ciarlataneria, ruberie e mariuolerie, perchè esercitate, perpetrate e commesse nel territorio della letteratura?» Ma oggi ho aperto gli occhi e riconosciuto il mio errore. Per vero dire non li ho aperti da me; me li ha aperti la critica, la quale mi ha ammonito che quelle copiature, in fondo riescono «una nuova conferma dell'invadente personalità artistica di lui»().","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dopo tanti giudizi affermatori e denegatori, accusatori e difensori intorno alla legittimità o illegittimità del plagio, il giudizio di un critico ufficiale, di un teorico e professionista dell'estetica è naturale che destasse la più viva delle mie curiosità. Quando quell'acuto ed onesto ingegno di Benedetto Croce annunziò che avrebbe intrapreso nella sua Critica la pubblicazione di una rubrica di Reminiscenze ed imitazioni nella letteratura italiana durante la seconda metà del secolo XIX, io giubilai dal profondo del cuore. Finalmente, dissi fra me, questa volta saprò che pensare di me stesso e di quelle mie lontane fatiche; vedrò la luce ineffabile del vero distillata nei crogiuoli infallibili della teoria; udrò la verità scientificamente sicura, la verità estetica, logica e morale sul plagio.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Veramente qualche tempo innanzi avevo provata una delusione. Nel suo acuto studio critico su Gabriele D'Annunzio, parlando dei famosi plagi il Croce ha scritto: «...Quando anni addietro furono indicate queste ed altre derivazioni del D'Annunzio, si fece un gran rumore, quasi che, anche nella peggiore ipotesi, alcune decine o un centinaio di pagine tradotte o imitate potessero cangiar la figura storica del D'Annunzio, autore di una ventina di volumi ben suoi. Il quale avrebbe adoprato prudentemente nel non dare il gusto ai critici di sorprenderlo nel reato di non confessata imitazione: ma egli è qualche volta come un ricco che fa debiti e non li paga, sicuro che nessuno dubiterà mai ch'egli sia in grado di pagarli».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Confesso che queste affermazioni mi lasciarono alquanto pensoso. E in primo luogo mi domandai se fosse scientificamente esatto chiamar «debiti» i denari sottratti furtivamente dalle tasche altrui... Per fare un debito, osservavo a me stesso, occorrono di regola due volontà concomitanti: ora non mi pare che questo sia il caso delle appropriazioni letterarie: esse avvengono in generale senza il consenso del proprietario. E dunque, non il rubare sarà cosa condannevole, ma il lasciarsi cogliere con la mano nel sacco?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questa curiosa morale letteraria mi parve alquanto strana. Quel consiglio di «prudenza» mi pareva uno di quelli che nessun uomo onesto vorrebbe ricevere. Se dicessimo ad un industriale, ad un finanziere, ad un cassiere: «adopera prudentemente, bada di non dare il gusto ai tuoi colleghi di soprenderti colla mano nei denari altrui», quell'industriale, finanziere, cassiere, se è un uomo onesto, risponderebbe probabilmente con un ceffone.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma il Croce, nel rigore della sua mente filosofica ha probabilmente compreso la debolezza logica della sua argomentazione, perchè ora ne offre un'altra ed opposta. Non dà più consigli di prudenza: salta il fosso: legittima addirittura il plagio artistico, depurandolo di ogni sanzione morale ed estetica. Nella prefazione a quella sua recentissima rubrica di Reminiscenze ed imitazioni, egli scrive: «Un'opera letteraria è tale perchè ha una nota propria, originale, nuova; studiarla nelle sue fonti, nei suoi precedenti, nella materia che la costituisce; vale, dunque, andarla a cercare dove essa non è, e rinunziare a raggiungere una qualsiasi conclusione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che, se per caso, nelle fonti, si ritrovasse intera l'opera letteraria presa in esame, ciò vorrebbe dire che quell'opera non era opera letteraria, ma semplice trascrizione di un'opera o di più opere preesistenti: lavoro di copia o di combinazione meccanica, e perciò d'indole, non già estetica, ma pratica. Cosicchè, «studiare un'opera d'arte nelle sue fonti», è una vera e propria contraddizione in termini. Quando l'opera c'è, non si risolve nelle sue fonti; e quando si risolve, l'opera d'arte non c'è».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sembra l'uomo di Colombo, tanto la ricetta è semplice. Senonchè, come in tutte le definizioni troppo semplici, sorgono nell'applicazione mille difficoltà. E prima di tutto, quale sarà il giudice che deciderà se l'opera si risolve o non si risolve nelle fonti?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ad alcuni parrà di sì, ad altri di no; ad alcuni parrà che cinque novelle del D'Annunzio si risolvano in cinque novelle del Maupassant: al Croce non parrà; e ci troveremo da capo. Perchè bisognerebbe definire esattamente in che cosa consista la nota propria, originale e nuova, che, secondo il Croce, costituisce l'opera letteraria. Io leggo, per esempio, questa poesia del D'Annunzio pei morti di Dògali: Troppo l'ire dei nemici, de le donne i malefici incrudir su gli infelici.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Morti coprono il terreno; chi squarciato il ventre e il seno, chi la testa o un braccio meno. Beve in van l'Africa, in vano, il buon sangue italiano, cui versò barbara mano. Libertà, l'ali disserra, a maggiore e miglior guerra, l'armi tue son sacre in terra.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Noi, tuoi figli, veglieremo, In silenzio il tuo supremo giorno, Patria, attenderemo. È evidentemente un'opera d'arte, perchè è una nota propria, originale e nuova; ma è tale soltanto finchè non si legga questa del Tommaseo: Le superbie degli amici, l'empia rabbia dei nemici spermentar quegli infelici. Chi squarciato ha il capo e il seno, altri un piede o un braccio meno, chi freddato in sul terreno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Contro Spagna in suolo ispano ha versato ispana mano il tuo sangue, Italia, in vano. (O Dator del buon pentire) nuove strade a noi disserra vieni e porta in sulla terra miglior pace o miglior guerra. Se morriam, pianti morremo e temuti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","O Re supremo, il tuo giorno attenderemo. La nota propria, originale e nuova non c'è evidentemente più: idea, immagini, parole, ritmo, rime, tutto è preso di seconda mano. Questa «reminiscenza» è l'indice di un sistema.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Posto nel bivio crudele di risolverla nelle fonti o di negarla come opera letteraria, che fa il Croce? Fa una cosa semplicissima: non ne tiene conto, non la cita, e si contenta di porre in fondo alla sua rubrica questo Nota Bene: «In questo elenco delle fonti d'annunziane non si è tenuto conto della curiosa appropriazione, fatta dal D'Annunzio di una poesiola del Tommaseo, che egli adattò, non si sa perchè, con alcuni ritocchi, ai morti di Dogali». O bontà incommensurabile della critica nuova assisa sulle basi incrollabili della filosofia!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questa «appropriazione» il Croce la trova leggiadramente «curiosa». È indice di un sistema anche questa parola. Ma quel successivo non si sa perchè vale un Perù, un Perù critico in cui si potranno scavare miniere di infinita indulgenza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dinanzi ad una ruberia non ci sarà nemmeno più bisogno di ricorrere alla parabola del ricco epulone che fa debiti e non li paga... Si dirà: il tale ha preso la tal cosa e l'ha fatta sua, non si sa perchè... e l'accusato ritornerà mondo come un'ostia sul tabernacolo della critica. Già; ma così non la pensava, per esempio, Giosuè Carducci, critico anch'esso e per di più artista. Il Carducci, poveretto, dalle accuse di plagio, ci teneva, e come, a difendersi, ed allo Zendrini che lo aveva stoltamente accusato, si prese il gusto di mostrare come una graziosa poesia di lui: Domani è festa, fosse tradotta dal tedesco di Gustavo Schwab.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Eppure era tradotta bene e con ritocchi opportuni e più liberamente di tante del D'Annunzio. Perchè bisognerà intendersi sulla nota propria, originale e nuova. Propria, originale e nuova pare per esempio a me una poesia in cui una realtà originale sia elaborata dal poeta in una forma che non ricorda l'altrui.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma pel Croce, no. Egli cita per esempio questa strofe del Maupassant: Elle sortait du bain heureuse et ruisselante, se couchait tout du long sur la dune, enfonçant dans le sable son corps magnifique et puissant. Et, quand elle partait d'une marche plus lente, son contour demeurait près du flot incrusté.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","On eût dit à la voir qu'une haute statue de bronze avait été sur la grève abattue; e senza alcuna espressione di scandalo indica che da essa è nato il seguente sonetto del D'Annunzio: Poi ch'è risorta dal lavacro, tutta grondante, chiusa nelle chiome oscure, fremendo preme su l'arena asciutta ella i contorni de le membra pure. Or costringe in sua man le vive frutta del seno, urgendo le due punte dure; or si volge, e l'arena aspra le brutta stranamente la pelle di figure. Poi così maculata, ella al lunare abbraccio si distende su lo strame de l'alghe, e resta immota, resupina.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E di lunge, sul fondo cupo appare come una grande statua di rame corrosa da l'acredine marina. Dov'è in questo sonetto la nota propria, originale e nuova? La trovata è del Maupassant: sono del Maupassant gli atteggiamenti, le immagini, le parole.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Crede proprio il Croce che le vive frutta del seno e la corrosione marina bastino da sole a costituire una proprietà, un'originalità ed una novità letteraria? Ma di verseggiatori ed amplificatori eleganti di questo genere ne abbiamo in Italia a migliaia. Anni sono a me avvenne di leggere in una gazzetta letteraria una poesia bellissima di un professore italiano: tanto bella, nuova, originale che me la ricopiai, come un piccolo tesoro.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Orbene, un giorno leggendo il Lenau mi accorsi che non era altro che la traduzione della stupenda poesia Die Wurmlinger Kapelle. Se non l'avessi scoperta, avrei ritenuto quel professore per uno squisito poeta: ora so che non è che un abile verseggiatore. Si risolvono o non si risolvono nelle fonti queste opere d'arte?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si risolvono naturalmente, per quanto non completamente: resta cioè un certo precipitato di abilità verbale. Sono opere d'arte? Certo, ma come può esserlo una bella traduzione o una bella parafrasi: hanno cioè il merito di una genialità di elaborazione, ma non potranno mai esser messe fra le elaborazioni nuove, originali, proprie, dirette della realtà, quali sono per esempio Le ricordanze del Leopardi o Nella Piazza di San Petronio del Carducci: quelle in cui si estrinseca la personalità della visione e del sentimento di un poeta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No; più ci penso, più il dilemma del Croce: «l'opera d'arte si risolve o non si risolve»... mi ricorda terribilmente quello famoso di Don Ferrante sulla peste. In rerum natura, diceva Don Ferrante, non ci sono che due grandi generi di cose: sostanze e accidenti. Ora che la peste sia sostanza non si può ragionevolmente sostenere, e che sia accidente, ancora meno: dunque la peste non esiste.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E ne ammalò e morì. Bisogna compatire questi benedetti filosofi. Librati come hanno uso di essere nei campi dell'astrazione, sono inevitabilmente tratti al semplicismo degli assiomi, dei dilemmi e dei sillogismi; i coefficienti umani sfuggono al loro sguardo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Essi tessono una tela di ragno di ragionamenti lucidi e sottili in cui acchiappano qualche moscone ingenuo, mentre le mosche più astute passano a traverso. Ma il Croce mi ammonisce che Don Ferrante a cui già altri, senza che io lo sapessi, l'ha paragonato, «merita rispetto perchè era uomo dotto, assai versato in quella filosofia aristotelica che ha disciplinato il pensiero europeo». E aggiunge: «L'errore di Don Ferrante stava non già nel metodo, ma appunto nelle erronee categorie che egli aveva assunto a fondamento...»().","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E questo mi pare proprio il difetto dell'argomentazione crociana. Già per cominciare, il Croce nella sua serenità filosofica ha dimenticato semplicemente un elemento fondamentale del plagio: l'elemento furtivo. Perchè c'è da fare una domanda curiosa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come mai, se il plagio è legittimo e immune da ogni sanzione estetica o morale, purchè dia luogo ad un'opera d'arte, come mai non si esercita su opere universalmente ricordate, ma cerca quelle ignote o mal note? «Non si sa perchè» dirà il buon Croce. Ma i meno ingenui diranno invece che è perchè nel tentativo di far passare per propria la roba altrui, l'autore, per chiamarlo così, specula sulla ignoranza o sull'amnesia dei lettori; e con ragione, perchè ci riesce quasi sempre, almeno per qualche tempo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E se anche non ci riuscisse, ci ha sempre da guadagnare. Le immaginazioni poetiche hanno, per così dire, un diritto di primogenitura nella simpatia dei lettori. Quando una figurazione poetica si è impressa come nuova nella loro psiche, vi resta per diritto di precedenza, anche quando si scopra l'originale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Di mille lettori del D'Annunzio, novecentonovantanove hanno conosciuto per bocca sua la donna nuda sulla spiaggia del sonetto su citato, uno solo forse dalla strofe del Maupassant. Ma se i novecentonovantanove avessero avuto in memoria la strofe francese, il sonetto del D'Annunzio non avrebbe avuto per loro che uno scarsissimo potere di evocazione, perchè l'effetto di novità e di originalità sarebbe già stato, come si dice in linguaggio finanziario, scontato. C'è dunque nel plagio una fondamentale intenzione fraudolenta: per escluderla bisognerebbe che il Croce ci dimostrasse che il D'Annunzio invece di pescar a man salva nel Tommaseo e nel Maeterlinck, nel Flaubert e nel Lorrain, nel Péladan e nel Maupassant, avrebbe potuto assimilare l'Era già l'ora che volge il desio o Alla fioca lucerna poetando, o qualunque altro famoso passo di Dante, del Leopardi, del Carducci, e ottenere ugual effetto di proprietà, originalità e novità...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma io sono ingiusto col Croce. Se egli dice che il plagio nel campo letterario, artistico e scientifico non esiste, lo ammette nel campo morale. Il peccato del plagiario consiste, a suo dire, nella voluta falsificazione della verità storica...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E soggiunge: «Se una frase di Dante può esser adattata fra le proprie senza bisogno di citazione; se un filosofema di Platone o di Aristotele può ripetersi come patrimonio comune che tutti riconoscono per tale, non sembra che con eguale buona coscienza si possano offrire per esempio traduzioni ed imitazioni... di poeti stranieri, oscuri e di poca fama, senza avvertire che sono traduzioni ed imitazioni... così ha adoperato spesso il Carducci; e non vediamo che l'effetto delle sue opere ne abbia punto scapitato»(). Egregiamente. Già, l'opera del Carducci non ne ha punto scapitato, ma crede il Croce che se ugual cosa avesse fatto il D'Annunzio, non ne avrebbe scapitato l'opera sua?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi vien da pensare al proposito di un amico mio, il quale afferma burlescamente di voler dare un'edizione delle opere del D'Annunzio «col testo a fronte»... Ma è poi proprio vero che il plagio non esista nel campo letterario? «Chi si appropria, dice il Croce, sic et simpliciter un'opera letteraria altrui, non muta in nulla l'essenza di quell'opera, che resta qual'è, di qualunque nome sia segnata.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che se, in luogo di un'appropriazione senza altro, quell'opera vien sottomessa ad una serie di variazioni, che possono andare dal piccolo ritocco e dalla traduzione via via sino all'assorbimento di alcuni frammenti e motivi isolati in un'altra opera d'arte, l'unica questione letteraria che sorge è di vedere se il ritocco è felice, se la traduzione è bella, se l'imitazione è a suo luogo, se il nuovo organismo artistico è vitale»(). Siamo perfettamente d'accordo. Non diremo dunque più che il D'Annunzio è un plagiario, parola che non ha senso, diremo che ben spesso è un «traduttore furtivo»: il Croce ne sarà lieto, ma il D'Annunzio probabilmente no.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Da che mondo è mondo, i traduttori, furtivi o non, per quanto valenti e geniali, non sono mai stati messi a paro coi poeti creatori. Perchè c'è un'osservazione assai semplice da fare, ed è che per fortuna le opere d'arte più persuasive e durevoli, sono quelle che risultano dall'elaborazione artistica di una commozione originale del poeta, di una vibrazione vergine del suo essere, mentre gli adattamenti e le imitazioni, per quanto adornate di tutte le seduzioni della genialità puramente elaboratrice, non hanno che un'azione assai minore in profondità ed in durata. Non basta ad un Monti tradurre in endecasillabi alcune pagine del Werther ed intitolarle Pensieri d'amore, per dar ad intendere d'aver l'anima di un Goethe.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La poesia sentita è una cosa alquanto diversa da quella orecchiata. Orbene, noi, e massimamente nella lirica, amiamo non soltanto le belle e felici poesie anonime, ma anche e più, le belle ed intere anime di poeti; ora certe anime di ordine composito, certe anime a musaico non hanno e non possono avere che un'attrattiva infinitamente minore; ci possono dilettare, ma non ci persuadono, ci solleticano piacevolmente l'orecchio e il cervello, ma non discendono mai nel nostro petto per afferrarci il cuore. Domando scusa della metafora annosa e del sostantivo logoro; mi dispiace; non ce n'è altro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","So bene che per i più l'arte è oggidì un fenomeno puramente cerebrale, e che parlar di sentimento è un far sorridere: ma che farci? Io amo far sorridere. Sì, parlare di sentimento e di sincerità, parlare di morale e di rettitudine letteraria a certi giovani autori e critici italiani è come parlar turco ad un ottentoto: vi guardano con gli occhi sbarrati e con la bocca aperta, con un'aria scherzosamente interrogativa, tra lo stupore e la commiserazione, come se vi desse di volta il cervello.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lo so, cari ed onorevoli colleghi: ero un uomo piovuto dal mondo della luna. Rubare parole e suoni e idee in Italia, dove si possono sottrarre a man salva tante altre cose più solide e apparir grandi agli occhi del paese, è davvero una prova di disinteresse quasi sublime; nè Gabriele ne' suoi anni maturi ha più commesso di tali imparaticci puerili. E in fondo, io credo di avergli reso un grande servigio.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Con quelle rivelazioni e lo scandalo che ne seguì, credo di averlo sottratto per qualche anno almeno alle tentazioni furtive indegne del suo ingegno; penso che se egli ha fatto alcune cose bellissime proprio sue e per le quali soltanto potrà essere più indimenticabile della sua Fedra, ciò sia dovuto in parte a quell'assillo. E so di certa scienza che in fondo al suo cuore mi vuol bene, molto più che ai suoi laudatori. Dirò di più: ho la certezza che nella sua ultima ora, quando sparirà al suo sguardo ottenebrato il cinematografo dei suoi zelatori, egli raccoglierà ancora in quella sua morbida mano femminea, stanca di vergare capolavori, tanto di forza che basti per scrivere in capo al volume delle sue opere questa dedica affettuosa: «All'unico che non mi abbia tradito».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La truffa del sentimento. No; la colpa del D'Annunzio verso la lirica italiana non sta nella materialità delle ruberie: queste riguardano lui solo, la sua figura morale e il suo valore di creatore ideale e formale; potrà parere volta a volta disonesto agli ingenui e ingenuo ai disonesti: è questione di punto di vista. Anzi: troppo aveva da imparare la poesia italiana da quella straniera in fatto di novità e di freschezza, di intimità di sentimento e di finezza di chiaroscuri, per non giovarsi di queste trasfusioni, per quanto potesse offendere il modo: ma ciò che di nuovo e di ingegnoso e di intimo e di moderno egli infuse nelle aride vene della lirica nostra, non compensa il danno enorme di avervi inoculato l'infezione dell'impostura e dell'istrionìa, della mancanza di dignità e di carattere: peggio: la finzione continua di entrambi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Perchè non si può essere pagano oggi ed imitare il Carducci, mistico domani e lucidare i provenzaleggianti; non si può copiare oggi l'Intelligenza e domani ormeggiare Lorenzo de' Medici; scrostare le decorazioni alessandrine del Flaubert e tradurre le poesie trascendentali del Maeterlinck: non si può far tutto ciò ed essere un carattere, anche solo in letteratura: quale peggior «falsificazione della verità storica» e, aggiungo io, della verità psicologica? Ma questo dilettantismo estetico, questo eclettismo utilitario non sono il peggio: si potrebbero perdonare al poeta come ad un cantastorie che non si prende sul serio ma ch'è piacevolissimo a udire nelle sue trasformazioni; il peggio risiede nell'aver istillato nell'anima lirica italiana la lue inguaribile della falsità sentimentale. Era stato nelle sue poesie giovanili, con una certa schiettezza, violento, brutale, animalesco, cinico: volle ora per calcolo astuto ingrandire quella visione e conquistare gli spiriti e i lettori che gli sfuggivano: volle farsi sentimentale, pensoso, elegiaco, affettivo, buono, semplice, ingenuo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non riuscì che alla contraffazione: e ne uscì la bontà di paccotiglia, l'elegismo simulato a fior di labbro, la tenerezza equivoca, la semplicità a doppio fondo, l'ingenuità di princisbecco. Egli che aveva «profanato le parole della vita morale e delle più nobili esaltazioni umane, denominando sorelle le sue lascive amanti»() profanò i sentimenti familiari tratteggiando madri e sorelle con la freddezza elegante e con la compiacenza ingegnosa con cui aveva verseggiato le gesta amatorie delle sue collaboratrici. Nel suo dilettantismo estetico e verbale anche gli affetti domestici divennero tema di genere e fonte di virtuosità: in queste rappresentazioni di intimità domestiche che vorrebbero essere tutta purità e tenerezza austera, esala dai suoni e dai colori un profumo un po' nauseante, melenso e acre nello stesso tempo, come quel lezzo equivoco che gli uomini di ritorno dalla frequentazione delle donne perdute portano nell'atmosfera di casa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Egli ha un bel sforzarsi di attingere la quintessenza dell'idealità: quell'odore gli rimane pur sempre appiccicato ai panni. Non può mutare la sua vera natura freddamente curiosa, animalmente sensuale, morbosamente crudele. In tutte le sue poesie amatorie, anche le più pure di apparenza, si respira un malessere, qualche cosa di torbido e di equivoco, come il riflesso di una lesione degenerativa, attenuata, illeggiadrita dall'arte: v'è per aria qualche cosa di un Pranzini o di un Jack lo sventratore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le scuri vi ritornano in modo inquietante; l'idea fissa delle mani mozze, della pozza di sangue, il sogno di amanti uccise con una piccola ferita in un fianco «piccolo varco per sì grande vita», o imploranti mercè sotto i colpi di scure, alzando le mani dal rosso lago: quell'ombra di morte che sta spesso al confine del godimento sensuale, della morte altrui beninteso, non della propria, sono caratteri eloquenti che sembrano dinotare una vena mal dissimulata di crudeltà sadica. L'arcadia della bontà. Deliziosa di forme e falsa di sostanza, sonoramente cantabile e bizantinamente preziosa, quella poesia rispondeva meravigliosamente a quel bisogno di istrionìa, a quel gusto della frase, delle gale, degli spumoni che, secondo il Carducci, è contrassegno della natura italiana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I mille poeti che dai nidi letterari delle gazzette vigilavano col becco aperto, attendendo l'imbeccata, la accolsero con furore: il fascino malato di quella musica corruppe ogni cosa e la lirica italiana per dieci anni divenne un'accademia di simulazione sentimentale e di virtuosità formale; non ebbe più che una voce sola e sempre uguale. V'era sempre la «pura sorella» giglio di candore; v'era sempre la madre coi capelli grigi divisi dalla riga sottile, non mancava mai il convalescente languido. L'ospedale rappresentava una gran parte nell'armamentario lirico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vi si scorgeva sempre un enigmatico «incurabile» riverso sui guanciali, vegliato dalla suora la cui fronte era inevitabilmente più bianca del lino della cuffia, anzi nulla al mondo era più bianco di quel bianco; v'era sempre un orto od un giardino, in cui una statua faceva un gesto misterioso, e nel giardino non mancavano mai molte compagini di rose: vi errava un'«amica dolce» col capo chino gravato da un peso immenso di fatalità; le amanti avevano sempre l'aria di vittime; delle suore, sorelle, amanti, madri erano sempre messe in debita mostra le mani, nella cui breve palma erano naturalmente contenuti i destini di un mondo; arie antiche risuonavano dalle stanze e un profumo di fiori secchi esalava dalle cortine. All'accademismo arcadico della sostanza corrispondeva l'accademismo della forma. Era sempre quella mezza dozzina di formole con cui il maestro aveva fabbricato la sua semplicità artificiale: gli «allora», i «forse», i «non è vero?», gli «un poco», le asserzioni esitanti e le interrogazioni ingenue che, rompendo il filo del discorso, dovevano simulare il sovrano candore e l'irresolutezza timida dell'anima del poeta: erano sempre le stesse sedi ritmiche, gli stessi accenti volutamente anarmonici, la stessa negligenza raffinata.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Perchè un'immensa bontà, una somma umiltà, un'incommensurabile semplicità, un'infinita pazienza, una fraternità senza limiti erano discese improvvisamente nella lirica italiana, senza che alcuno le avvertisse nella vita da cui pareva dovessero logicamente procedere; erano discese nei cuori e fiorivano sulle stesse labbra che dieci anni innanzi avevano fatto in versi colle Gemme e colle Caroline, colle Nare e con le Yenne, quei certi giuochi innocenti contro cui certi critici ingenui avevano invocato i fulmini del Procuratore del re. Oh, non mai la lirica italiana fu così riboccante, zampillante, fiorente di bontà. Tutto fu buono: buono il sole, buona la luce, buona l'acqua, buona la sorella, buona la madre, buona l'amica, buona la promessa, buona la novella.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non c'è che dire: di bontà, di dolcezza e di sacrificio la lirica italiana aveva bisogno, dopo tanto cinismo ed epicureismo gaudente; ma indarno ci si guardava attorno per dipanare il mistero di tanta soavità accorata, di tanta dolcezza elegiaca: indarno si cercava un rinnovamento degli spiriti che legittimasse il mutamento: la musica era cambiata, ma gli organetti erano sempre gli stessi: cantavano l'amor puro e gli affetti sororali come giorni innanzi avevano inneggiato alle prostitute e al bordello; e aperta la cassa dell'istrumento, non vi si trovava che la striscia di carta bucherellata: di vita interiore, di verità di sentimento, di dignità di coscienza, di rettitudine di ingegno, non c'era nemmeno l'ombra: quella poesia non aveva altra ragione che la compiacenza del motivo cantabile; non aveva alcuna rispondenza con la vita. Adagio. Mi torna in mente, fra i tanti del tempo, un verso non so più di chi, in cui il solito eroe misterioso era dipinto come un poco triste per dolori occulti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quale dolore arcano gli occupava l'anima? Le male lingue assicuravano malignamente esser quello un elegante eufemismo per designare quella che è convenuto chiamare una malattia segreta. Può darsi.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'improvvisa bontà della lirica italiana, la sua inopinata sete di purità e di ideale, di candore e di innocenza, di tenerezza e di fede non era forse che il riflesso di un morbo innominabile. III. LA ZAMPOGNA.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Neue Wege gehe ich, eine neue Rede kommt mir; müde wurde ich, gleich allen Schaffenden, der alten Zungen. Nicht will mein Geist mehr auf abgelaufnen Sohlen wandeln. Zarathustra Mimnermo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era un pomeriggio di marzo e l'ultima neve sfavillava sui tetti struggendosi all'ardor dolce del sole: un vento caldo mi ventava in viso, sussurrava agli orecchi, scuoteva dai rami le ultime foglie secche sui prati verzicanti di verde nuovo, si ingolfava nelle tende con scoppi e tuoni: una vertigine palpitava per l'aria; la primavera ruinava dai monti immensa e impetuosa, gonfia di germi di nuova vita, sonora di voci gioconde, vibrante di fremiti, inebriante di profumi; ed io camminavo pei viali ignudi, a passo lento, come esitante e smarrito, scaldando le mani pallide al sole lucido, socchiudendo gli occhi feriti da quel candore, come oppresso da quella violenza di gioia. La morte mi aveva sfiorato: mi pareva ancora di sentirne sui capelli il solco leggero, e trasalivo con un brivido. Non era più traccia in me del fanciullo confidente e animoso d'un tempo: l'acre stretta del dolore aveva macerato le mie carni e maturato il mio spirito: con muto stupore immergevo gli occhi nella natura ridente, sentivo tumultuare affannoso il sangue alle tempie, riaprivo i sensi alla bellezza del mondo, palpitavo al raggio di due nere pupille.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io apersi il libro che tenevo stretto come un tesoro, e nel candore del sole e nella carezza del vento, nel tumulto della primavera lessi: Come fanno le foglie che ne la fiorente stagione di primavera tosto crescono al sol raggiante, noi simili a quelle il fiore de la giovinezza godiam per poco, di bene e male ignari per voler degli Dei... lessi: Subito un infinito sudore mi scorre le membra, e sbigottito guardo di giovinezza il fiore sì caro e bello che molto più a lungo dovrebbe durare; ma come un sogno breve fugge la gioventù preziosa... lessi: Uomini stolti e dementi, che piangono i morti e della giovinezza non il perduto fiore. Ah, niuna evocazione storica, celebrazione patriottica, ballata romantica, plasticità parnassiana, nessuna faida di comune, nessuna ode barbara, nessun isotteo, nessun poema paradisiaco mi aveva scosso il cuore come il grido di quell'antico. E febbrilmente, ansiosamente divorai quei frammenti: e altri, ed altri ancora; e conobbi Saffo, conobbi Alcmane, conobbi Alceo, Archiloco, Teognide, con un furore d'entusiasmo, con uno slancio di gratitudine, con un gelo mortale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era come se ascoltassi la voce del mio stesso cuore, come se nella mia anima prigioniera fosse folgorata la luce della liberazione, come se una mano mi afferrasse pel polso e mi innalzasse a sè nell'atmosfera superiore in cui solo poteva respirare il mio petto ed espandere i suoi palpiti il mio cuore. Ed errando pei prati, inebriandomi di azzurro e di luce, abbandonando i capelli alla carezza del vento e il cuore alla lusinga del tempo risorto, io parlai a me come in sogno, per la prima volta dopo la notte buia di orrore, e dissi: … qui dov'ebbro mi aggiro, e il sole immenso m'avvolge l'intorpidito cuore, e il ciel mi ride e lungi splendon l'Alpi nevose, o Alcmane, o Saffo, o Ellade, la voce vostra mi giunge? La primavera è questa?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Scosso è l'oscuro orrore? Quest'affannoso spasimo di riabbracciare l'immenso è la mia nuova vita? è il vostro antico cuore?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Alcmane. Vi è una melanconica poesia di Enrico Heine che comincia anche così: Am blassen Meerestrande... Dice: «Sulla pallida riva del mare mi sedetti solitario e pensoso: il sole sprofondava nei flutti..» Ma io non conosceva la poesia del Nordsee, allora, e non era il mare del nord quello di cui sedevo in riva. Era il Tirreno, l'azzurro, tonante Tirreno, ed era il seno di Portovenere, lampeggiante sereno nella gloria del pomeriggio raggiante di primavera.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io mi sedetti solitario sulla nuda spiaggia del mare, oppresso dal tumulto ch'era dentro di me, dal cozzo discorde dei sensi e dei sogni, dalla terribile piena della vita, che urgendo improvvisamente nel mio petto, strappava argini e chiuse e sembrava travolgermi nel suo impeto cieco. Il mare tuonava. Cozzo di flutti, fragore, un ribollire di schiume ed un confuso barbaglio di sole riflesso nell'acqua: non case, non uomini: il lido deserto, il sole ardente, il vento salso e l'immenso furore, il tuono alterno del mare.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Titanici scogli erano da presso ed il mare urtandovi ad ogni ondata vi aveva gemiti e singhiozzi, mormorii e bisbigli. Le onde crestate di spuma, smeraldine nel cavo, avanzavano in corsa come liquide barriere, incalzanti, voraci, urlanti, e ricadevano sul lido in un tumulto di spume, in serpentelli fischianti di lievi candide spume guizzanti giù per la rena con un risucchio di ghiaia. Ed eran onde e poi onde, continue, irose, istancabili, poichè cresceva il vento dal largo e il flutto si accavallava con ira folle salendo audace fino ai miei piedi, e dei suoi gridi, del suo ampio respiro, del suo riso tutta l'aria era piena da torno e l'anima mia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io chiesi al mare, al vento, alla natura la forma del canto che ospitasse il mio palpito, il canto libero e vasto e flessuoso e avvolgente in cui potesse dilatarsi il prorompere della mia vitalità, e accordarsi il ritmo del mio sangue e fremere l'ebbrezza della mia anima; e la mia impotenza a materiare quel sogno mi dette uno spasimo inenarrabile, uno struggimento mortale, ed io domandai a me stesso se quella pienezza irruente di vita, se quella divinità di entusiasmo sarebbe rimasta per sempre inespressa e sepolta dentro di me. E mi accasciai sulla spiaggia come perduto. E giovani donne passarono sul ciglio dell'argine alle mie spalle, tenendosi per mano e cantando: e le loro voci e le risa fresche echeggiarono nella pausa del mare e gli occhi lucenti mi gettarono un lampo: scomparvero e il canto risuonò da lungi, si spense dietro l'argine.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io guardai il mare. Lameggiava di specchi, percosso in pieno dal sole, florido, azzurro, infinito; e i candidi alcioni radevano con l'ali agili e forti il fiore dell'onde. E a me lampeggiò in mente, in cuore, il lamento di Alcmane: Più non mi sanno portare le membra, o fanciulle dal canto dolce e la voce soave.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Deh fossi, deh fossi Alcione che sopra il fiore dell'onde con l'alcionesse trasvola libero, primaverile uccello purpureo del mare! Aveva il mare ai miei piedi fremiti larghi e susurri e ad ogni ondata era un cupo singhiozzo d'acqua nei fessi, un gorgogliare roco. L'onda giungeva diritta fin sopra il lido, poi, rotta, ne rifuggiva, divisa in mille rivi fra i sassi: conchiglie, pezzi di legno, rifiuti, ossami di sepie affaticava su l'orlo con lento moto inesausta, alternamente, in balia eternamente del flutto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E gli occhi fissi seguivano quelle minute vicende come se il cuore vivesse un'unica vita col mare. Le alghe scosse sollevandosi parevano selvagge capellature disciolte, rosse alcune come fiamma, altre più verdi di erbetta novella: non alghe ramose ma fiorenti cesarie immortali. Ed io pensai: quali iddii si celano nel mare, quali giovinezze eterne?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E mi parve che giungesse all'orecchio un grido fievole e confuso tra il tuono immenso e mutevole dell'onda; e vidi in mia mente un pallido fratello antico travolto laggiù nei gorghi marini da una stessa insostenibile pena. Lo vidi errare nell'umida fossa, per le valli oceaniche, tra i rossi coralli e le perle, stringendo in pugno contro il petto il santo volume di Eschilo; e l'unghia contratta nell'ora suprema, nell'ultima lotta, ne unghiava ancora il margine; lo vidi errare nel cerulo lume velato degli abissi oceanici, arriso da un più dolce giorno, ghermito dagli agili figli dell'onda, dai fraterni spiriti, pietosi del pianto materno chiamante dai luoghi inferni al seno natale, agli eterni riposi il diletto figlio smarrito su nel cieco mondo, il figlio ferito e languente; ed un verso, un divino verso d'Archiloco, mi balzò in mente, un verso indicibile: ψυχὰς ἔχοντες χυμάτων ἐν ἀγϰάλαις: «Aventi le anime tra le braccia delle onde». Ed a me parve di udirmi chiamare amicamente dai gorghi profondi, e un impulso ardente, incalzante mi spinse a cacciarmi nei flutti a spegnere il tumulto del mio cuore in quel più vasto tumulto, a cercarvi la libertà e l'oblio; e da quei varii sensi ed affetti l'anima mia di fanciullo, esaltata da un sogno superbo gettò a se stessa un grido che fosse affermazione di fede e vincolo di fraternità spirituale attraverso il tempo e lo spazio: La sconsolata dolcezza mi infuse in petto Mimnermo: Alcmane l'agile canto, il verso errante sul mare.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Saffo il suo cuore rovente, l'inestinguibile fuoco mi offerse, e tutto mi rôse nella sua febbre mortale. Ma il Pario l'anima stessa, Archiloco acerbo la foga divina, il verso balzante, l'irrefrenabile ardore mi diede intero: la forza sua tutta in me rovinò. Spiriti grandi, se vano non è questo gelo mortale; se con fraterno palpito balza il mio cuore a quel canto, degno è di voi; son io del vostro sangue: non tocco da questa età mi congiungo traverso i secoli a voi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mente, sopporta l'ardente visione... Permute ideali. Vi sono giorni in cui godo di stare ozioso guardando il cielo e il mobile giuoco dell'ombra delle nuvole, fantasticando di mille cose vane.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In quelle ore io mi diverto talora a congetturare in qual modo si sarebbero svolte le vicende dell'umanità, di una razza, di un popolo se il tal uomo fosse nato più presto o più tardi, se il tal altro avesse avuto più viva forza d'ingegno o non fosse stato falciato a mezzo dalla morte; se per esempio i Persiani avessero vinto alle Termopili, ed i Greci fossero venuti a porre sede sulle sponde del Siri, come dice con meravigliosa calma il candido Erodoto. Io penso questo ed altro e talora mi permetto di patteggiare colla fortuna. E per esempio, dato che l'umanità debba pagare ineluttabilmente un tributo all'ala edace del tempo, come la chiamano i poeti di scuola, ho pensato più volte con quale dei tesori perduti dell'ingegno umano si potrebbe permutare ciò che i secoli nella cecità delle vicende ci hanno conservato.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E sempre il mio pensiero corre a riscattare, come il bene più prezioso, la lirica greca. Poichè per sette od ottocento anni è spirata sopra quell'esiguo spazio di terra un'aria così sottile e vivificante quale non fu respirata mai in alcun altro luogo ed in qualunque altro tempo: corse nei nervi di un popolo un'energia vitale, veemente ed armonica quale non ha riscontro in nessun'altra gente, e nulla fa presumere che abbia ad aver riscontro mai. La civiltà moderna può gloriarsi di molte conquiste: abbiamo adoperato la forza elastica del vapore, e le vibrazioni elettromagnetiche dell'etere, abbiamo mutato aspetto al volto della natura, ma se dall'arida terra greca sorge un tronco di statua, se dalle sabbie del Delta esce da un'umile tomba un frammento di papiro, la luce di un'esistenza più alta ci avvolge ed umilia i nostri vanti più superbi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma dell'irraggiungibile anima greca nulla fu perduto quanto ciò che essa ebbe di più intimo e caldo: la espressione lirica. Corrose, spezzate, le statue ci dicono quale fu la sublime visione di bellezza che occupò quegli occhi mortali; le colonne e gli architravi dei templi superstiti ci parlano dell'anima religiosa e del suo sogno di grandezza e di gloria; poemi, drammi, storie, trattati ci rivelano quale fu la concezione tragica e comica, filosofica e politica di quella vita; ma il cuore, il cuore stesso, l'organo centrale di questa vitalità, non ci è noto che per miserabili frammenti conservati a scopo retorico dai grammatici. Nessuna rovina al mondo fu mai più grande e terribile.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se della splendida fioritura letteraria greca, quattro volte più feconda della latina, gli storici ci dicono che duemila opere appena sornuotano delle novantamila di cui abbiamo notizia, la lirica non comparisce in questi miseri avanzi se non per alcune briciole infinitesime. Sì, quando io penso alla feroce ingiustizia del caso nel naufragio dell'antichità classica nel turbine medievale, uno sdegno terribile mi assale: il cuore mi sanguina quando io penso che noi possediamo tanti volumi di Cicerone e poche dozzine di versi di Saffo; e nei miei malinconici contratti coll'invida fortuna vorrei poter gettare nella gola del mostro distruttore metà ed anche tutta la inutile letteratura latina, gli storici ed i poeti, i filosofi, i tragici, i comici, Virgilio e Cicerone, Tito Livio ed Orazio, pur di riavere un verso di Saffo! Sol per un giambo di Archiloco io darei tutto il sonoro mercato di parole del principe degli oratori.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che i professori mi perdonino. Essi che coltivano con così amorosa cura il giardino ciceroniano ed avvelenarono sulle panche di scuola il mio cuore sitibondo di poesia con quella disperata fluenza di parole, mi perdonino: so bene qual tesoro è per loro: nulla è più proprio per conquistare una cattedra e per conservarla. Dall'alto della mia finestra io li veggo al mattino in maniche di camicia e pantofole innaffiare amorosamente le aiuole delle endiadi, rassettare i rami contorti dei chiasmi, concimare le anafore tenerelle, potare i ramessiticci agli asindeti, nettare dai pidocchi le ipallagi e puntellare le brachilogie.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Oh! certo nessun orto letterario è più fecondo per tal genere d'insalata. Ma irremovibile io sarei: il primo a finire nelle fauci buie del tempo che non restituisce, sarebbe il grand'uomo d'Arpino, per quanto, secondo ho letto nella prosa da serve di un professore universitario, egli sia il più grande scrittore della letteratura romana.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ahimè, purtroppo nemmeno mi è concessa questa innocente illusione! Un tragico dubbio mi assale, ed è che il Minotauro insaziabile non accetterebbe la permuta, perchè avrebbe terrore di quella zuppa indigesta e non ne vorrebbe sapere. Poichè se Alceo fosse sopravvissuto e Cicerone scomparso, noi non avremmo bisogno di questo gregge di giardinieri.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessun professore occorre per comprendere un poeta, se il poeta è grande, mentre infiniti commenti sono necessari per conferire qualche pregio a ciò che ne è privo. E uno sdegno mi invade se penso che questa folla di grammatici che va a caccia delle virgole, non ha ancora data all'Italia una traduzione completa dei lirici greci. Gli Italiani che si riempiono la bocca della loro discendenza greco-latina non hanno ancora sentito il bisogno di rendere agevoli a tutti i tesori più caldi di vita dei loro illustri progenitori.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ai barbari dovetti affidarmi. E poi che l'ironia crudele delle cose mi aveva fatto conoscere la torbida lingua di Arminio prima di quella lucida di Aristofane, fu attraverso le diligenti ed amorose traduzioni dei barbari della Foresta nera e della landa Pomerania che io conobbi il fiore fragrante della lucente anima ellenica. Se qualcuno scriverà un giorno la storia dell'entusiasmo pel genio greco, non trascuri questo mio mirabile sacrificio: io ritraducevo i lirici greci dalla versione di Lipsia.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi stanno ancora qui innanzi agli occhi questi umili fascicoletti coi quali la dotta Germania agevola a chicchessia per pochi centesimi la conoscenza e la comprensione delle più alte bellezze dell'ingegno umano, ed io considero intenerito i loro fogli sgualciti, e rimemoro l'ardore di quel tempo lontano in cui la scoperta di un verso sublime era più preziosa al mio cuore d'ogni bene tangibile. «La fatica bestiale di decifrare a forza di grammatica e di dizionario e di erculei sforzi mentali» come la disse un arguto spirito italiano, fatica inscindibile dall'uso del dolce idioma teutonico, «ce grognement d'ours, cauchemar de l'oreille qui gâte jusqu'à l'opera wagnerien», come lo definì il Péladan, non valsero ad agghiacciare il palpito che mi pervadeva nel veder rivivere parola per parola la vita di quegli antichi cuori obliati. Ed io versai lagrime amare su quei brandelli di sublimità, sfacelo miserabile e atroce di quanto il cuore dell'uomo esalò di più intensamente umano, di più frementemente appassionato, di più veementemente lirico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Pindaro, l'impressionista. E mi chiedevo: come mai questi frammenti preziosi, che a me paiono come i resti di un vangelo della poesia, sono sconosciuti, noncurati, dimenticati? Come mai nessuno fra i mille professori di greco che tennero e tengono cattedra nel bello italo regno ha pensato di comporne un libro d'oro, più prezioso e più necessario d'ogni grammatica, raccogliendone religiosamente ogni sillaba dispersa?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E allora mi sorgeva in mente un nome famoso che nei tempi aveva raccolto su di sè tutti gli inni e goduto di tutte le cure della critica, un poeta che aveva in tal modo impersonato in sè la lirica greca che era legittimo che il resto fosse lasciato all'oblio: Pindaro. Da secoli e secoli per la gente ben pensante Pindaro è la lirica greca, e la lirica greca è Pindaro. Ora nella mia ammirazione sconfinata per la poesia ellenica io ero afflitto di un dolore segreto, da una piaga sempre aperta: non comprendevo la grandezza di Pindaro.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io comprendevo Omero, Esiodo, Archiloco, Mimnermo, Saffo, Alceo, Anacreonte, Eschilo, Bacchilide, Aristofane, Teocrito, comprendeva ogni forma, ogni aspetto, ogni modalità del genio poetico greco, lo comprendevo non solo, ma ne ricevevo un brivido supremo ed ardevo di un entusiasmo smisurato; ma non comprendevo Pindaro: le sue odi famose non solo non mi davano alcun brivido e non suscitavano alcun entusiasmo, ma mi parevano un genere d'arte inferiore, esterno, decorativo, e per parecchi caratteri quasi estraneo al genio greco. Da Omero a Paolo Silenziario, io mi dicevo, il carattere fondamentale del genio poetico greco, ciò che lo fa diverso da tutti gli altri, è la sincerità dell'affetto e la semplicità dell'espressione; è l'immunità dall'enfasi vuota e dalla lue rettorica. Prezioso potrà essere, decadente, ma nella sua parola arde sempre una fiamma sottile di sensazione vera: non è mai scolasticamente megalomane e vuotamente sonoro.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora Pindaro mi appare, per questo riguardo, il meno greco dei greci: quel suo fare pomposo e vanesio, quella pletora verbale lo avvicinano assai più all'anima latina, malata di goffa vanità formale quanto priva di genio creativo: forse non per altro egli raccoglie come Orazio l'ammirazione unanime dei dotti, e ne raccoglie un po' di più, perchè più oscuro e involuto. Quando Zarathustra discese nella piazza dov'erano i saltimbanchi ed arringò la folla dei contadini per avviarla alla ricerca del superuomo, la folla, dopo averlo pazientemente ascoltato, gridò: Ci avete parlato abbastanza di lui: ora fateci vedere colui che balla sulla corda. La folla, sia essa composta di contadini o di professori, quando cerca un poeta scopre sempre un giocoliere.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La lirica greca era uno splendore di passione umana, di ardenza lirica, di densità filosofica: c'era un retore solo, e fu il salvato ed il glorificato. Ma i professori sono da compatire: in fatto di lirica essi sono un po' duri di orecchi. Poche sillabe, per quanto divine non bastano per scuotere i loro timpani.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dinanzi ai frammenti della lirica greca essi dovettero dire: on ne nous donne pas assez à mettre sous la dent: Pindaro, disgraziatamente, era il solo che si presentava con un bagaglio cospicuo: fu proclamato il maggiore, anzi l'unico. Sì, la colpa è dei professori più che di Pindaro, poichè nei frammenti dei treni, degli scolii, degli iporchemi, dei ditirambi egli si addimostra ben altro poeta: ma questi minuzzoli furono trascurati: ciò che lo fece celebre, ciò che spronò i più pazzi entusiasmi furono gli epinici. Ora, se io giudicavo dagli epinici, quella sedicente aquila lirica, quell'espressione più alta dell'ornitologia poetica, mi appariva piuttosto come un uccello di palude, come un'anitra vanitosa e vorace che si ingozza di frasi e starnazzando le ali ed allungando il collo si immagina nella sua ingenua boria di svolazzare per l'empireo e di spegnere le stelle col lembo delle sue penne.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In verità le sue odi mi apparivano come un vade mecum di mitologia, una specie di manuale ad uso dei frequentatori delle feste greche, gonfio ma gelido nel suo calore artificiale. Io non posso, mi dicevo, riconoscere in lui un greco contemporaneo di Eschilo, al vederlo fare il grande di Spagna, passeggiando con gli stivali a tromba della metafora sul palcoscenico dell'epinicio. E in verità egli mi pare sempre sui trampoli e parlante col tono misterioso e autorevole degli indovini: fa cadere dall'alto le più ingenue scempiaggini, come se fossero oro colato, ben sapendo che, se le dicesse semplicemente, ognuno si accorgerebbe della loro inanità.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ebbro sembra talora, ma la sua è un'ubbriacatura di acqua, che come si sa è delle peggiori: il suo entusiasmo è montatura a freddo. Quelle sue glorificazioni eroiche sembrano còmpiti di casa, puzzano di commissione a un tanto la riga, come da noi i sonetti per nozze e per nomine a cavaliere. Tanto è vero, che la sostanza ideale è la più povera cosa che si possa immaginare, è la più faticosa ruminatura di luoghi comuni atti ad adulare gli orecchi dei potenti o delle folle.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La sua pretesa sublimità è un egotismo spinto ai più funesti eccessi di vanità ingenua: non sa che parlare di sè, del proprio genio, della propria cetra, del proprio canto, della propria Musa. Annunzia sempre meraviglie imminenti, che non giungono mai. Quando viene al fatto, come appaiono tirate coi denti quelle celebrazioni genealogiche!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come tutti gli ingegni privi di calor vero egli si aggrappa alla facile scappatoia del sentenziare; ma le sue sentenze: incostanza della fortuna, infelicità della ricchezza, caducità della fama, sono di una volgarità esasperante. La penetrazione psicologica gli fa interamente difetto: la sua psicologia è fatta con la scopa: è una decorazione grossolana di scenari da teatro di provincia, buona per illudere gli spettatori domenicali; le sue riflessioni etiche sono un centone di luoghi comuni; talvolta, travolto dalla foga rettorica, cade in trovate grottesche: non fu mai detto per altri più a proposito che du sublime au ridicule il n'y a qu'un pas, ma qui il sublime è apparente mentre il ridicolo è effettivo. Si può immaginare cosa più scempia di quella trovata della sesta olimpica in cui il poeta vuole aggiogare le mule vincitrici al carro della propria poesia per risalire sino alle origini dell'eroe celebrato?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A corto di trapassi lirici, cade nella solita ricetta stereotipa per mutar discorso: ma che dico? dove mi svio? Questa «tempra forte e mente austera» che «nei contatti con le varie corti non ismarrì la fiera indipendenza dell'animo nobile» era alquanto vile.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non dice: «Per conto mio saprò essere piccolo nelle piccolezze, e grande fra le grandezze: mi sforzerò sempre di modellare la mia anima sulla fortuna presente»? E più oltre: «Vedo che nelle città sono gli uomini di condizione media che godono di beni durevoli, e compiango la sorte dei re; non aspiro che alle virtù mediocri»? Ah!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","non era precisamente questo prudente opportunismo la norma di vita che dallo spettacolo dell'altrui vicende traeva un poeta vero, Archiloco: Cuore, o mio cuore travolto in cure irresistibili, su, difenditi, opponendo dei nemici all'impeto saldo il petto, e fra le insidie incrollabil piantati; nè, se tu vinca, palesemente non allietati; nè, se sia vinto, ti caccia nelle case a gemere: non gioir troppo dei beni, nè dei mali affliggiti troppo: pensa qual alterna vece regga gli uomini. Altri erano i suoi consigli a Pericle: Ma per altro gli Dei ai mali insanabili un farmaco diedero, o amico: ed è l'invitta costanza. Or l'uno or l'altro ha la sorte.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Verso di noi or si volse, a noi ora gementi per sanguinanti ferite: un'altra volta ad altri si volgerà: sofferite da forti ripudiando ogni femmineo pianto. No, Pindaro cerca un sollievo alla malinconia della instabilità della fortuna domandando a Gerone la mancia con poco velata allusione: «Se un dio mi concedesse la splendida ricchezza, avrei la speranza di conquistare una fama sublime nell'avvenire». Talvolta egli stesso è conscio del suo miserabile mercato di parole: «Ma perchè questo pomposo ed inutile linguaggio?» E come un cantastorie di piazza, finita la canzoncina, va in giro fra gli uditori col cappello in mano per raccogliere i soldi, l'aquila lirica alla chiusa dell'ode presenta con una mano il conto e tende l'altra per ricevere il denaro, velando la richiesta con sciocche confessioni: e, sapendo qual bene sia per un elleno la gloria, avverte l'eroe, in caso fosse duro d'orecchi, che se volesse per avarizia fare a meno dell'innografo professionista, dovrà rendere a Plutone l'anima spoglia di fama.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che più? per cominciare una ode non sa di meglio dello scusarsi se il bisogno di danaro ha ritardato la composizione. Questi sublimi pensieri lirici sono lo «stile alato» la sublimità pindarica, il tesoro di poesia che converrebbe adorare in ginocchio come la quintessenza del furore poetico, come la più pura fioritura dell'anima greca.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No; io conchiusi: la grandezza di Pindaro dev'essere una menzogna convenzionale perpetratasi come tante altre per fenomeno di mimetismo attraverso i tempi. Per gli antichi la sua opera era un sonoro e colorito compendio di mitologia, e come tale aveva un ufficio educativo, quasi religioso. Forse egli fu un grande musico: ma se mai, è questa una virtù morta per noi.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non vedo in lui nè una grande anima, nè un gran cuore, nè una gran mente: ai miei occhi moderni fra Archiloco e Saffo, fra Teognide e Alceo egli appare come un mercenario della poesia, come una specie di Gabriele d'Annunzio; e sta agli altri come il d'Annunzio al Leopardi. Il suo maggior fascino pei professori moderni deve risiedere nella sua asprezza e nella sua oscurità: nulla conquista la deferenza dei dotti come le cose involute dette con accento profetico. Recitate il più sciocco dei logogrifi con voce tonante e farete crollare dagli applausi un teatro, mentre una pura espressione d'anima passerà inosservata.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le qualità cardinali del genio greco sono là sobrietà nell'espressione, l'equilibrio nella foga, la precisione dei particolari nella sintesi: egli è parolaio, guascone, impreciso, ridondante: sfrondate quella vegetazione verbosa e vi troverete innanzi un tisico scheletro di pensieri. Il suo stile è tutta pompa esterna e vacua, gonfiezza di tropi barocchi, luccichio di immagini sbracate, ma in fondo è il trionfo del luogo comune, ciò che spiega, del resto, la fama. Questo io pensavo, quando mi avvenne di scoprire una conferenza in cui un dotto grecista spiegava l'arte e l'anima di Pindaro() ed io mi ci precipitai su per aver la chiave del mistero: e ne fui ricompensato, perchè imparai parecchie cose preziose.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Imparai prima di tutto che pregiudizio grave è quello di voler trovare la grandezza di Pindaro nella sua esaltazione delle gare agonistiche. «Non sappiamo quanto vibrasse l'entusiasmo di Pindaro allo spettacolo od alla notizia delle gare, ma certo rimaneva quasi indifferente la sua sensibilità artistica». Proprio quel che pensavo io: e mi parve alquanto grave che il cantore per antonomasia delle glorie ginniche fosse artisticamente quasi indifferente al suo argomento.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma scoprii di meglio. «Anche il complesso delle idee morali per cui alcuni cercano di entusiasmarsi, in fondo è un'accolta di luoghi comuni». Ah!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","ah! profetica anima mia! Fui quasi per abbracciare in ispirito l'egregio grecista.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Seppi anche che il Wilamowitz aveva negato a Pindaro ogni pregio artistico, e ciò confortò assai la mia solitudine. Ma in che consiste adunque la misteriosa grandezza di Pindaro? Consiste nell'aver trattato i miti piuttosto con le leggi delle arti del disegno che non con quelle delle parole.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sicuro: Pindaro è un pittore mancato: «Quanto alla visione plastica troviamo una maniera di figurare e di dipingere che non trova riscontro in fenomeni dell'arte antica, ma sì in fenomeni d'arte moderna: un impressionismo. Alcune espressioni mostrano più precisamente che effetto producessero i colori agli occhi di Pindaro. Le prolisse chiome rossastre di Giasone illuminano tutto il suo dorso; i fiori gialli delle isole dei beati flagrano: una fiala d'oro istoriata a sbalzo inorridisce d'oro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È una ipersensibilità visiva, per cui tutte le cose ardono agli occhi del poeta d'una luce meravigliosa, la luce che inebriò le pupille di Tiziano, di Turner, di Whistler». Veramente ci sarebbe qualche cosa da osservare. È alquanto ardito metter Tiziano fra gli impressionisti: sono affermazioni estetiche che possono fiorire soltanto sulle labbra dei professori di letteratura, e che hanno una base alquanto instabile: ma lasciamo correre.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Di chiome che illuminano e di fiori che flagrano se ne trovano in tutte le letterature: più originale è la fiala che inorridisce d'oro: è una sensazione alquanto difficile da spiegare anche nelle membra di una fiala, ma è originale. Non so se in Turner e Whistler alcun colore inorridisca, ma se Pindaro è un Turner ed un Whistler sviato, tutto si fa chiaro: io mi ostinavo a cercare un poeta del pensiero e della parola: c'è invece un impressionista del colore: si capisce che non lo avrei trovato mai. Ma non solo Turner e Whistler: Wagner, anche.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sicuro: Pindaro è anche un Wagner mancato, per eccesso di precocità nei tempi. Le sue poesie sono «situazioni sinfoniche», a cui manca disgraziatamente la musica. Ora sono perfettamente illuminato.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Pindaro sarebbe un grandissimo genio se avesse dipinto dei notturni in azzurro ed oro od avesse avuto a sua disposizione l'orchestra di Bayreuth. È un peccato che abbia invece scritto gli epinici. «Nocturna versate manu, versate diurna».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per una volta tanto detti ascolto ad Orazio: evitai, senza alcun rimpianto, di emular Pindaro, ma mi inebriai di poesia greca; e nell'età in cui giovani liberati dal terrore dell'esame buttano all'aria Senofonte e vendono sui bancherottoli il dizionario dello Schenkl per correr dietro alle gonnelle, io contristai la primavera del mio cuore e dell'aria con le miserie grammaticali, impegolai i miei poveri nervi di convalescente nella selva dei verbi medio passivi, lottai con la torbida dinastia degli aoristi, mi divincolai coi suffissi. Ma con qual tremore nel cuore, come di chi muove al primo colloquio d'amore, con quale ebbrezza di gioia apersi un giorno l'antologia lirica del Bergk e tradussi per prima cosa: τὶς δὲ βίος, τί δὲ τερπνὸν, ἄτερ χρυσῆς Ἀϕροδίτης; τεϑναίην. Ogni verso greco mi destava in cuore una dolcezza grave che nessun verso latino o italiano mi aveva suscitato mai; non Virgilio, non Orazio, non Catullo, non Dante, non il Petrarca, non il Foscolo, non il Leopardi: sì, persino le strofe e gli sciolti del Leopardi irrancidivano di arcaismo scolastico di fronte a quella semplicità assoluta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era come una voce nuova, più severa e più dolce, più commossa e più pura che mi suadeva l'orecchio e scendeva ad ammollire il cuore nelle fibre più segrete. E cullato da quel canto, a me pareva di errare lungo quel mare azzurro e di respirare quell'aria benedetta e di vivere di quella vita; e mi lampeggiavano agli occhi le città bianche di peristilii sui promontori rupestri tra l'azzurro del cielo e del mare, e ne sorgeva un suono molle di flauti e uno strepito vivace di cetre; e quella bellezza dinanzi a cui mi ero inginocchiato nella fissità della sua sublimazione plastica, mi si muoveva innanzi calda di vita, agitata dal pensiero, accesa dalle passioni. Perchè nessun velo era tra la rappresentazione poetica e la realtà vissuta: balzava vivace su da quelle sillabe disperse, come nessun'altra mai.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ah, non era soltanto una vita scomparsa che lampeggiava a me da quei frammenti: era anche la rivelazione di un'arte, dell'arte che avevo cercato per tanto tempo invano. Sì, la lirica che avevo sognato, la rappresentazione diretta, immediata, vibrante del sentimento, spoglia di eleganze di scuola e di adornamenti retorici, la lirica che avevo domandato inutilmente ai nostri poeti, non era sogno folle, non era errore, era esistita: era esistita, ed io l'avevo dinanzi, viva, fresca, fragrante, eterna. Era in Mimnermo un senso della tragica sorte dell'uomo, espresso non con languori romantici, non con declamazioni ampollose, non con iperboli di pessimismo, ma con dignità severa, con serena dolcezza grave, con un supremo equilibrio di mente, con una semplicità candida di cui il pathos del sentimento aveva il suo pieno rilievo: ...il frutto de la giovinezza dura quanto il sole a illuminar la terra.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma poi, quando trascorsa sia questa breve stagione, meglio morire subito che vivere. Però che molte all'anima vengon tristezze; la casa rovina a quello, e incombe faticosa miseria; questi di figli bramoso, pur con la brama di lor restando, scende sotterra all'Ade; altri un rodente morbo in sè chiude. Non è su la terra tal cui non colmi Zeus di infiniti mali.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era in Teognide una tristezza senza conforto, il rimpianto delle gioie della giovinezza e dell'amore, il lamento contro il duro tramite del bisogno e della povertà, la sconsolata certezza della cecità della sorte: Bere voglio, senza curarmi della crudele povertà, nè dei nemici che mi oltraggiano; ma lamento l'amabile giovinezza che fugge, e gemo all'aspetto della fosca vecchiaia che si avvicina. Un grido terribile contro gli Dei: Zeus, ti ammiro: tu a tutti comandi, tu hai l'onore e la somma potenza; tu conosci il cuore, tu penetri i sentimenti di ciascuno; il tuo impero, o re, è sovrano. Ma come, o figlio di Cronos, puoi tu risolverti a trattare ugualmente l'uomo malvagio ed il giusto, colui che nell'animo inclina al bene e quegli che preferisce la violenza e gli atti iniqui?...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E chi a questo spettacolo può onorare gli Dei? Un augurio disperato: «Di tutti i beni il più caro per gli uomini terreni è di non esser nati, di non aver visto mai la luce abbagliante del sole: ovvero, essendo nati, di trapassar tosto le porte dell'Ade, di riposare profondamente sepolti sotterra». Erano in Archiloco scorci rapidi, immediati, acuti di paese, visti con occhi limpidi e nuovi: … Simile a dorso d'asino Taso si sta, di una selva selvaggia incoronata... O Glauco, mira già si turba il mare nei suoi flutti profondi, e ritta intorno le vette dei Girei pende una nube foriera di procella: inopinata ci incoglie la paura.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Erano scorci mirabili di realtà animata, viva e balzante, come quella stupenda scena di mercenari in sentinella sul mare: T'affretta, orsù, pei banchi della nave veloce, con la ciotola: stappa le anfore cave e mesci il rosso vino sino alla feccia; in questa guardia non convien rimanere a bocca asciutta. Era un'eco di cene e di festini: . di Dïonisio re, so intonare un bel canto, un ditirambo, come dal vino folgorato il cuore; e delicati profili fuggenti di donne: Ella godevasi tenendo in mano un ramoscel di mirto ed un bel fior di rosa; e spalle ed omeri le adombravan le chiome; sospiri: oh!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","sfiorar solo potessi la mano di Neobùle! lampi di orgie: Incontro alla parete all'oscuro giacevano... spasimi di voluttà: Il desiderio che scioglie le membra, o amico, mi doma. Misero! esanime giaccio consunto d'amore: trafitto da atroci dolori le ossa per volontà degli dèi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era in Alceo la rappresentazione rapida, precisa, balzante di un momento di intima vita familiare: Zeus imperversa: tempesta grande di neve cade dal cielo; i fiumi si arrestano indurati... Scaccia l'inverno, attizzando il fuoco: mesci senza risparmio il vino melato, e attorno alla guancia stendi morbide lane. Erano in Saffo fremiti, sospiri, aliti di primavera colti con indicibile freschezza: Attorno è un fresco mormorio tra i rami dei meli; e giù da le stormenti fronde piove un sopore; lampi di realtà animata: Già la luna risorgeva, e disposte attorno a l'ara... le donne di Creta coi piedi delicati danzavano attorno al bell'altare, premendo il molle fiore dell'erba; grida di passione prorompente: O madre cara, non posso più star qui china al telaio, doma a l'amor di un giovane dalla dolce Afrodite; lagrime di rimpianto cocenti: Verginità, verginità, dove da me ti fuggisti? Non tornerò mai più a te, mai più tornerò; delicate pitture: Vespero, tu radduci quanto sparse la fulgida aurora: radduci agnelli e capre, riporti alla madre la figlia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era in Ibico il commosso lamento di un'anima che nel primaverile sorriso della natura vegetante, apre l'aridità del cuore bruciato dal vento ardente del desiderio amoroso: In primavera i meli cidonii vigoreggiano abbeverati dalle correnti dei fiumi, presso gli intatti giardini delle fanciulle, e i germogli della vite cresciuti sotto gli ombrosi tralci fioriscono. A me l'Amore non concede alcuna stagione di requie, e come tracio vento ardente di folgori, dal grembo di Cipride piombando su di me, incrollabile, con disseccante furore rudemente m'agita la mente... Era in Anacreonte l'espressione agile e fresca, spensierata e fragrante della molle vita degli Ioni: Pranzai rompendo un briciolo di sottile focaccia, di vino bevvi un'anfora; or la pettide cara molle toccando celebro la tenera fanciulla; l'ingenuo terrore della morte che si affaccia improvvisa al gaudente: Canute son fatte le tempie e bianco il capo: la soave gioventù se ne andò: son vecchi i denti: della dolce vita poco tempo mi resta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E perciò spesso piango, pauroso del Tartaro. Perchè terribile è il baratro dell'Ade, e grave il discendervi: chè a chi discende non è lecito risalire. Vedevo in Teocrito l'intimità della vita agreste o domestica ritratta con una verità di visione psicologica, con un'arditezza di rappresentazione realistica, con una vivacità pittoresca quali la poesia moderna non aveva conosciuto mai.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che divenivano le Lidie, le Lalagi, le Line carducciane accanto a Eunoe, a Gorgo, a Prassinoe? In quale idillio moderno si poteva leggere: Eunoe, dammi il mantello, e mettimi il petaso in capo, mettilo a modo. Oh bimbo, oh no, non ti meno: c'è fuori il babau che morde: no, no; piangi pure a tua posta; non ti vo storpio.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Andiamo. Tu, Frigia, trastulla il bambino, chiama dentro la cagna, e serra la porta di casa. Dei! quanta gente...?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma il mio essere trasalì di stupore quando conobbe Meleagro. Quale fra i cento poeti italiani aveva cantato con più fresca verità e grazia le gioie della primavera e dell'amore? Intreccierò pratoline con mirto e soave narciso, intreccierovvi insieme dei sorridenti gigli, e intreccierò dolce croco; poi sovra giugnendovi il rosso giacinto e molte rose agli amanti care, io ne farò ghirlanda che infiori giù giù da le tempie i profumati riccioli di Eliodora.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quale aveva saputo rendere con così vibrante evidenza e commossa dolcezza il tormento della notte insonne dell'amante morso dalla gelosia? O notte, o sempre in me desto desiderio d'Elïodora, dolci puntigli e pianti su le malvagie aurore; dell'amor mio rimane ancora un vestigio? si scaldan sull'immagine fredda memori i baci suoi?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ha sempre quelle lagrime compagne al suo letto? Ne' sogni ingannatori, al seno stringemi e bacia mai? O forse ha nuovi amanti, giochi nuovi?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che tu non li vegga giammai lucerna; e sempre siile custode fida. Quale aveva conosciuto il realismo balzante, la violenza rappresentativa di questa invettiva d'amore? So che il tuo «giuro» è falso: perchè quanto infame tu sei lo dicono i capelli c'hai ravvïati or ora, lo dicono quegli occhi c'hai pesti e velati dal sonno, lo dice questo filo delle ghirlande.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E i ricciolini è poco che li han nel baciarti arruffati: guarda, le membra t'agita ancora il vino. Via, via da me, bordello! Non senti?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La cetra dell'orgia e il suono dei percossi cembali a sè t'invita. Quale fra i parnassiani aveva saputo evocare la morte di una fanciulla con così tragica semplicità? Nozze non già, ma funebri sponsali s'ebbe Clarista sciogliendo i dolci vincoli verginali.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Risuonavano a sera le tibie in su l'uscio di lei, stridevan liete del talamo le porte; poi sul mattino mandarono un ululato, e in gemiti di morte fu l'imeneo rivolto. E quelle faci stesse che al letto splendeano attorno, ora alla morta schiaran la via sotterra. In quale sonetto, o canzone o ballata italiana lo strazio dell'amica morta aveva singhiozzato come in questi distici rotti dal pianto?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A te giù all'Ade, fin sotto la terra, Eliodora, lacrime, d'amore misero avanzo io dono; lagrime disperate; e al tumulo molto compianto d'affetto io libo, di bramosia ricordi. Te con gran pianto io gemo, te morta, o amica, lamento io Meleagro; e vane son le preghiere all'Ade. Dov'è, dov'è quel mio desiderato germoglio?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'Ade l'ha preso e insozza polve il leggiadro fiore. Ma te scongiuro, o Terra che tutto alimenti: la morta lieve accogli; e al seno stringila, o madre pia. Che divenivano a petto di questa semplicità le apostrofi stecchettiane, le invocazioni dannunziane?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","che divenivano il verismo, il naturalismo, il paganismo, il simbolismo? Vociferazioni ubriache, sdilinquimenti di scuola, preziosità bizantine. No, non è da profanare questo vocabolo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Di quale freschezza non erano stati capaci i bizantini veri, e qual forza era ancora in Paolo Silenziario nel cantare gli amori delle cortigiane! Dolce, o amici, il sorriso di Laide, ma dolci le lagrime pur anche, giù scorrenti dalle palpebre care. Ieri, senza motivo gemeva su me reclinata, appoggiando la testa su la mia spalla, a lungo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lei piangente io baciavo: le lagrime come da un fonte di rugiada scorrevano giù rigando le gote. Le domandai: per quale ragione piangi? Rispose: Temo che tu mi lasci: siete tutti spergiuri.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Qual grazia era ancora in Rufino, il tardo poeta del regno di Giustiniano: Tutto di te io amo, salvo i tuoi occhi che odio: guardano con diletto gli uomini che più aborro. Qual'era il fascino di questa lirica? Donde proveniva quella sua forza di persuasione che mi afferrava nell'intimo con violenza invincibile?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il suo fascino, la sua forza risiedevano in ciò che essa era la schietta, spontanea, vibrante espressione di un sentimento vero e prepotente; l'evocazione diretta del fantasma poetico, la traduzione immediata del palpito umano, non passato al vaglio di una visione scolastica, non deformato da imposizioni esterne di stile, non sfigurato da eleganze di convenzione, non isterilito da finalità estranee all'arte. Il ritmo sbocciava dalla vibrazione dei nervi, dal palpito del cuore: la forma era mezzo e non scopo: era nudo, semplice, transitorio strumento di suggestione che si cela per lasciare libero il campo al fantasma suggerito: così forte, così sincero era l'impulso del sentimento che il poeta comprese bastare da solo all'esaltazione dell'uditore, purchè presentato nella sua massima sincerità vibrante. Quando il poeta sa scrutare senza veli di convenzione in fondo al suo cuore, quando sa guardare senza occhiali di cultura la natura che lo attornia, la poesia che egli esprime è immortale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quei sensi di natura, quegli amori, quelle gioie, quelle lagrime, erano i sensi, gli amori, le lagrime che io vedevo attorno a me, che avevo provato e versato io stesso: quei paesi, quei cuori, quelle passioni, mi parevano quelli vivi e veri della mia vita, mentre i luoghi, i sensi e le persone della lirica di Dante e del Petrarca, del Medici e del Poliziano, del Parini e del Monti, del Foscolo e del Carducci mi parevano al confronto sensi, luoghi e figure di un'età lontanissima, anzi di una età irreale e di una vita che non aveva avuta che una realtà letteraria: sì, persino il Leopardi mi pareva coprirsi di un velo sottile di polvere dotta, a petto di quella vitalità irruente, di quella vivacità tumultuosa di colori e di accenti: se confrontavo i tormenti di gelosia dell'Aspasia con l'ode di Saffo all'Amica, sentivo che nemmeno il Leopardi nel suo titanico sforzo di ricondurre la lirica italiana alla verità del sentimento ed alla purezza immediata dell'espressione non era giunto a quella trasparenza assoluta, a quella sincerità così semplicemente grande, quale gli svogliati e gli ipocriti possono leggere, e trascorrere senza avvertirne l'incanto, ma che ingrandisce agli occhi di chi sa percepirla. Che dice Saffo volendo descrivere il turbamento amoroso che l'invade dinanzi alla persona amata? Leggiamolo in prosa, cioè escludendone qualunque suggestione ritmica e melica: Beato come un dio mi sembra l'uomo che siede di fronte a te, e ti ascolta da presso parlare e sorridere dolcemente, quale a me fai tremare il cuore nel petto; poichè non appena ti vedo, non ho più voce: ma infranta sta la mia lingua: un fuoco sottile mi corre rapido sotto la pelle: gli occhi più nulla vedono: le orecchie mi rombano: un sudore mi inonda, un tremito tutta mi scuote: più pallida di erba sono, e sembra che poco mi manchi a morire.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tutto è qui detto con la più candida semplicità, senza alcun avvedimento rettorico, senza nessuna metafora, salvo una di quelle che vengono naturali anche al volgo, e audacemente realistica: «più verde che erba», a significare il viso a cui il flusso del sangue vien meno: nessuna declamazione, nessuna apostrofe, nessuna ricerca di effetto, nessun «concetto», nessuna eleganza: ma quando la realtà è percepita con così potente visione, con tale estrema sincerità, la bellezza e la poesia ne balzano senza nessun aiuto rettorico: è la sua terribile umanità che ha fatto degno questo frammento di essere citato nel Trattato del sublime. Ora come esprime un simile stato psicologico un poeta italiano? Ve ne fu uno, e grande e celebrato come insuperabile cantore d'amore, il quale guardando la sua donna e sentendola parlare, credeva anch'egli di sentirsi morire, e così lo narrava: Quando Amor i begli occhi a terra inchina e i vaghi spirti in un sospiro accoglie con le sue mani, e poi in voce gli scioglie chiara, soave, angelica, divina; sento far del mio cor dolce rapina, e sì dentro cangiar pensieri e voglie, ch'i dico: or fien di me l'ultime spoglie, se il Ciel sì onesta morte mi destina.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'abisso che separa la poesia che rampolla direttamente dalla natura da quella che esce dalle scuole letterarie, può esser misurato dalla differenza che corre fra queste due espressioni diverse di un unico momento. Nel Petrarca la donna amata è prima di tutto identificata con Amore; ingrandimento legittimo, ma che non aggiunge certamente calore. Per significare la voce dell'amata a Saffo bastarono due parole ἆδυ ϕονεύσας: «dolce parlante»; il Petrarca trova il bisogno di dire che accoglie in un sospiro i vaghi spiriti con le mani (?)","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","e gli scioglie in voce; e questa è con rettorica abbondanza, chiara, soave, angelica, divina, quasi che potesse esser angelica senza esser divina. Ma più eloquente è l'espressione degli effetti di quella voce amata. In Saffo è la pittura terribilmente fedele della realtà fisiologica: la lingua torpente, il fuoco che serpe per tutte le vene, il sudore che scorre per le membra, il sangue che romba negli orecchi e fa velo agli occhi, il tremore che scuote tutto il corpo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nel Petrarca è una cosa molto più ragionevole: sente che gli è fatta «dolce rapina» del cuore; ma non perde perciò l'appetito. Saffo conclude: e più pallida che erba, poco mi manca a morire; il Petrarca dice con fiorita eleganza: or fian di me l'ultime spoglie, e ringrazia il Cielo per sì decorosa morte. Dobbiamo credere che questa differenza di calore e di intensità risponda ad una differenza di verità psicologica?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non pare. Il Petrarca molto probabilmente, per non dire sicuramente, versò lagrime ardenti e si strusse d'amore quanto la fanciulla di Lesbo, poichè i tormenti erotici rimangono sempre uguali sotto i più diversi climi storici. No: la differenza sta tutta in ciò: che Saffo traduceva direttamente dalla natura, senza altro scopo che di essere vera ed efficace, ed il Petrarca elaborava invece quella stessa realtà con intendimenti di eleganza letteraria, e quanto più la ornava di ingegnosità verbale tanto più ne sminuiva l'intensità del sentimento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tali erano i modi scolastici di espressione, e persino l'ingegno sovrano di Dante dovette piegarvisi: ma questi modi erano essi connessi indiscutibilmente con la mentalità dell'uomo di quei tempi? erano l'unica forma legittima d'espressione di quelle anime? La critica dei fatti compiuti si affretta naturalmente a dire che erano l'unica, che essi erano il portato necessario delle condizioni psicologiche, storiche, letterarie del tempo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","O come si spiega allora che Dante nella Commedia abbia dato delle passioni un'espressione realistica, diretta, vibrante? Francesca, Capaneo, Mastro Adamo, il conte Ugolino parlano con un linguaggio lirico che non è punto questo. Quando Dante dice: ed io che avea d'orror la testa cinta; quando Francesca sospira: la bocca mi baciò tutto tremante, quando Ugolino grida: io non piangeva, sì dentro impietrai: parlano precisamente il linguaggio di Saffo, di Archiloco, di Meleagro, parlano la lingua del massimo effetto col minimo mezzo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dunque quell'abito lirico, eloquente ragionatore, sottile dissertatore, curiosamente analitico, compiacentemente ingegnoso, quella forma ingegnosa, involuta, ornata, elegante non rispondevano ad una impellente ed indeclinabile verità psicologica: erano un abito letterario. I Greci avevano avuto la fortuna, nella poesia come nelle arti decorative, di non trovarsi innanzi alcun modello, alcun stile preesistente: e avevano creato l'espressione lirica con la schiettezza vivace di spiriti, con l'ardenza appassionata di cuore propri della loro razza: ma dopo di loro, nessun popolo ebbe più il coraggio di interrogare ingenuamente il proprio cuore: cioè il popolo vero l'osò, ma i letterati non gli dettero ascolto. Da Orazio al Carducci l'espressione sentimentale fu sottomessa ad un abito letterario tradizionale, più o meno corto, più o meno lungo, più o meno ampio, più o meno stretto, più o meno semplice o infronzolito, ma pur sempre un abito che aveva una vita propria alla quale la vita del sentimento doveva sottomettersi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E se io paragonavo a quella nudità sublime, a quell'ardenza infuocata dei greci un'ode di Orazio, un'elegia di Tibullo, un sonetto di Dante, una canzone del Petrarca, un'ottava del Poliziano, una canzone del Tasso, un'ode del Chiabrera, una del Foscolo, un'elegia del Monti (non quelle, naturalmente, rubate al Goethe ed allo Shakespeare) un inno del Manzoni, un sonetto del Carducci, vedevo che sempre era stata fatta violenza alla verità del sentimento a favore di una veste letteraria, che sempre tra l'effusione del cuore e l'opera d'arte si era interposta una convenzione di stile che l'aveva deformata, raffreddata, sminuita, che le aveva tolto immediatezza e persuasione. Sì, prima di giungere al Leopardi, solo per eccezione qua e là, in Catullo, in qualche laude del duecento, in qualche strofe popolaresca del quattrocento mi appariva di scorcio un qualche lampo di realtà diretta, mi giungeva un qualche profumo di emozione fresca, un qualche palpito di passione prorompente, ma tosto spenti, mortificati e cimati nelle strettoie ugualitarie della forma fissa. E poichè la terra italiana non mi dava la poesia della mia anima, la cercai altrove.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Di barbarie in barbarie. La mia infanzia trascorse nell'entusiasmo per la plastica greca. Quando le riproduzioni in terracotta della manifattura di Signa non avevano ancor rivelato a Gabriele d'Annunzio il cavallo di Selene e l'Auriga di Delfo, nè la Guida Joanne gli aveva aperto i misteri dei frontoni di Olimpia, quando ai suoi bisogni estetici bastavano le comari del Michetti e del Barbella, io passavo i miei giorni nella biblioteca della mia città su gli infolio dell'Istituto germanico e sui bollettini delle Scuole d'Atene, trasalendo ad ogni statua nuova dissepolta dal sacro suolo dell'Ellade, come dinanzi ad un'amante: e tutti i poveri spiccioli delle mie tasche prendevano la via di Atene, di Londra, di Berlino in cerca di fotografie di opere che i professori italiani di archeologia del tempo ignoravano accuratamente.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Su quelle immagini palpitai come forse non palpitai sul cuore di alcuna donna cara. Quando i miei coetanei sciamavano nei giorni di primavera su per la collina in fiore a braccetto di modiste e di sartine, io vivevo del solo amore della Nike di Peonio e dell'Iris del Partenone, mi struggevo di tenerezza per «quella che dislaccia il suo calzare» e per «quella alata che raffrena il toro». Sì, io debbo a quell'iniziazione plastica la mia intelligenza della poesia ellenica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Stolti, che si credono di conoscere lo spirito greco perchè hanno numerato i digamma caduti in Omero e le endiadi disgraziatamente rimaste in Platone! I libri più eloquenti per comprendere la poesia greca sono le statue e i bassorilievi: il corpo dell'Ilisso apre le categorie della bellezza ideale meglio che non un dialogo di Platone; nè si possono comprendere Teocrito ed Heronda se non si conoscono le statuette di Tanagra e di Mirina, nè le anacreontee se si ignorano i bassorilievi ellenistici. Quell'ellenismo plastico, informando il mio spirito, mi indispettiva contro la miseria suntuaria della vita moderna; perciò le donne carducciane vestite classicamente, per quanto con un costume alquanto ambiguo, rispondevano ai miei ideali: ma un poeta benchè invasato di grecità e di idealità plastica non può negare la realtà viva e seppellirsi in un sogno, non lo può se ha sedici anni ed un cuore.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io dovetti piegarmi alla realtà moderna, quando al mio cuore non bastarono più i fantasmi dell'ellenismo; dovetti piegarmi alla realtà e volgere i miei sguardi alle bellezze non elleniche che passavano sotto la mia finestra. L'amore mi iniziò alla grazia delle forme moderne: grado in grado io mi conciliai con le fogge del mio tempo e ne compresi il fascino. Ma poichè ne avevo subito l'incanto, la rettitudine dell'ingegno mi impedì di acconciarmi ai travestimenti carducciani.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No, io non potevo trasformare quelle sottane a campana in pepli, e quei nasini volti all'insù in profili ellenici. Le donne che io vedevo non portavan nè petaso nè stefanè, ma pettini di tartaruga e capotes; non indossavano pepli od imatii, ma mantelli a sacco, boa e manicotti. No, io non potevo travisare quelle forme in omaggio alla dignità della poesia; dovevo cercare di rappresentare quella poesia moderna senza cadere nel frivolo e nell'effimero, ma rappresentarla.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E mentre mi sforzavo di farlo, rompendomi il capo per introdurre quegli indumenti restii nelle belle forme della togata lirica italiana, mi accorsi che il problema era stato risolto da altri. Con qual lieta meraviglia io scopersi che nella poesia francese le donne portavano le calze e gli stivaletti, e non più i coturni! Incontrai un giorno nel De Musset una marchesa che mi parve un prodigio di modernità: lorsque en tirant ses bas de soie elle fait sur son flanc qui ploie craquer son corset de satin.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A me, stanco di fredde figure letterarie vestite di vaghi indumenti greco-romani, quella modernità parigina, quelle donne vere, vestite alla moda e profumate di Peau d'Espagne mi parvero deliziose: Moi je sentais le fin parfum de ta fourrure. Je voyais ton cou rose et blanc sous la fanchon et je touchais ta main chaude dans ton manchon. Vedevo finalmente in poesia la donna quale mi appariva in realtà, quale affascinava i miei occhi e faceva battere il mio cuore e destava i miei sensi: ayant mis pour me plaire une robe de soie, celle dont les froufrous me causaient tant de joie... Come fredda mi parve al confronto quella «veste serica strisciante sui marmi con legger sibilo»!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come vago e generico mi appariva il «viso dolce di pallor roseo» e la «candida fronte tra i floridi ricci inchinata», leggendo: ... le duvet des petits cheveux blonds frisait près de l'oreille; et cette ombre, au reflet d'une rose pareille, du menton mollement replié sur le cou... Come insipido e retorico l': ... O bocca rosea, schiuditi: o fior de l'anima, o fior del desiderio apri i tuoi calici... che in altri tempi mi aveva rapito, ora che leggevo: Elle entrera, troublée et voilant sa paleur. Nous nous prendrons les mains, et la douce chaleur de la chambre fera sentir bon sa toilette. O les premiere baisers à travers la voilette!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, l'intimità della donna moderna, la delicatezza delle carezze amorose, i tormenti del dubbio, gli spasimi della gelosia, la dolcezza della casa: Le foyer, la lueur étroite de la lampe, la rêverie avec les doigts contre la tempe et les yeux se perdant parmi les yeux aimés; l'heure du thé fumant et des livres fermés; la douceur de sentir la fin de la soirée...; i contorcimenti della voluttà: Qu'elle est superbe en son désordre lorsqu'elle tombe les seins nus, qu'on la voit, béante, se tordre en des baisers de rage et mordre en criant des mots inconnus... La vita del sentimento e quella dei sensi mi apparivano nella loro verità contemporanea, precisa, suggestiva, con mille delicatezze e sfumature sconosciute alla nostra arte classicheggiante: ma non esse soltanto: tutta la realtà moderna mi si rivelava rappresentata nella sua bellezza viva: la natura e la vita, le officine, le grandi città tumultuose, i porti popolosi. E quella vita si svolgeva sotto il gas e la luce elettrica, proprio come nel vero, e la gente portava la giacchetta ed il soprabito, e non la clamide e la toga.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come mi parve rancida, arcigna, incartapecorita, misera ai paragone la lirica italiana! Ed io mi accinsi con ardore ad operare ciò che quei poeti avevano compiuto: ad accogliere nella mia poesia quella realtà moderna: ma presto mi caddero le braccia dallo sconforto. I sonetti e le quartine endecasillabe, le strofe di settenari e le ottave non volevano accoglierla assolutamente: un dissidio inconciliabile ne sorgeva.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","V'era una incompatibilità palese ed invincibile fra quella sostanza di poesia, sentimentale e naturale, pittoresca e plastica, e le forme metriche e fraseologiche della poesia italiana. No; una realtà moderna veramente sentita e sincera, non poteva adagiarsi nella lirica italiana senza ristagnarvi torpida, senza travestirsi innaturalmente, o senza farne scoppiare le commessure. Ahimè!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","v'era un dissidio più profondo e più tragico tra la mia anima e la lirica italiana, ed era nella sostanza stessa del fantasma poetico. I sensi più intimi e profondi, le vibrazioni più delicate della mia anima, i suoi slanci più lirici non trovavano, salvo che nel Leopardi, rispondenza alcuna nella poesia nostra. Lo spasimo di tenerezza che mi struggeva innanzi al roseo pallore di un cielo avvampante dietro le ramaglie in un tramonto d'autunno; il misterioso turbamento che mi assaliva errando per la collina in fiore ed ascoltando il primo tuono d'aprile ed il primo canto del cuculo; lo stupore che mi coglieva dinanzi a certe giovinezze subitamente falciate dalla morte; la febbre di sogni e di desideri che urgeva in me, mirando dal colle la città immensa muggente tra i fumi, stellata di luci; l'angoscia umile e tragica di certe sventure familiari parevano ignoti alla lirica italiana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io mi domandavo se fossi un mostro di sensibilità, un errore di natura. Eppure, mi dicevo, questi sensi tenuissimi e quasi indefinibili, e pur possenti sembrano a me l'essenza stessa di un'anima, la sostanza lirica più schietta e legittima. Queste vibrazioni di poesia serena o tragica, non colpiscono una fibra sola del mio essere, ma lo penetrano tutto, si prolungano indefinitamente nello spazio e nel tempo, fanno del mio dolore e della mia gioia qualche cosa di universale ed eterno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'associazione delle idee e dei sentimenti muovendo dal centro della commozione moltiplica le visioni, i sogni, i desideri, i rimpianti, crea possibilità di vita più vaste ed intense: allora mi sembra che il mio essere superi se stesso, tocchi l'al di là delle cose, le scorga come in una sintesi più che umana, le riveli altrui; io riconosco in questa esaltazione lirica il più alto grado della mia capacità sensitiva: sento che tutto il mio essere diviene esso stesso poesia. Ma questi stati d'animo sono per la loro tenuità e indeterminatezza inesprimibili: per comunicarli altrui bisogna dunque suggerirli, ed io vorrei una forma che ne fosse capace, e, raggiunto l'effetto, rimanesse nell'ombra per lasciarmi godere senza pesi di materialità verbale quei rarissimi istanti di rapimento. Ora la lirica italiana mi dà per lo più l'apparenza plastica delle cose: talora ne vuol esprimere l'anima segreta, ma lo fa per via di rappresentazioni plastiche: non me ne porge mai la suggestione e il mistero; mi dà una musica di sillabe e di rime, bella e sonora per se stessa, ma poco espressiva: una musica troppo precisa, grossolana e orecchiabile, ed io vorrei sì una musica, ma più vaga e fluttuante, misurata ad un ritmo interno e non esterno, più nascosta e suggestiva, che mi creasse il senso del mistero della mia commozione e non presumesse spiegarmi il mistero stesso.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, ciò che mancava alla lirica italiana per soddisfare il mio cuore era il profumo e l'intimità del sentimento. Quando io lessi in fondo al volume delle Nuove Odi Barbare la traduzione delle due odicine del Klopstock Die Sommernacht e Die früher Gräber, quel dissidio interiore mi fu spiegato. Io le lessi e rilessi, e pensai che per esse avrei dato il resto del volume, perchè in nessuna delle odi del traduttore trovavo così pura, semplice, disadorna l'intimità del sentimento, così profondo il potere di suggestione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In che risiedeva questo potere? Non nella forma, non in ricchezze verbali: si conservava intatto anche spogliato del suo ritmo, anche nell'umile traduzione in prosa: risiedeva nell'intima sensibilità del cuore del poeta dinanzi al mistero della vita, e nel riserbo candido con cui l'aveva espressa. V'erano dunque altri poeti che avevano provato quei miei stessi palpiti, quei medesimi bisogni.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dinanzi a quella poesia di spiriti più ingenui e sinceri, a quel senso umile della natura, un disgusto mi prese della lirica italiana, del suo piglio oratorio, delle sue gale e dei suoi scoppi di mortaretti. Nell'ombra di una stanza grave dell'odore dei farmachi, attorno a un letto in cui si assopiva stremata una persona cara, io mi domandai qual poeta italiano avesse scritto quattro strofe che potessero per intima eloquenza di cuore commosso dire qualche cosa di ciò che mi dicevano queste di Thomas Hood: «Vegliammo nella notte il suo respiro dolce e sommesso, come se nel suo seno alternamente fluttuasse l'onda della vita. Così sommessamente parlavamo, così lentamente muovevamo attorno, come se avessimo infuso in lei metà delle nostre forze, per prolungare a stento la sua forza di vivere.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le nostre vere speranze smentivano i nostri timori: i timori smentivano le speranze...: la credevamo morente quando dormiva, e dormente quando stava morendo. Poichè quando l'alba sorse fosca e triste e stillante di pioggia mattutina, ella chiuse le stanche palpebre: aveva innanzi un'altra aurora». In ore di scoramento mortale, in giorni di adolescenza in cui il tumulto interiore pareva sovvertire il mio essere, io, sedendo pallido e stravolto nell'alta erba del colle, sotto le rame fiorite donde scendeva una pioggia di neve odorosa ed un ilare gorgheggio di uccelli, mi domandai quale poeta italiano avesse scritto strofe come queste di miss Siddal: «Lenti giorni sono trascorsi, e fanno un anno, lente ore, e fanno un giorno, da che non ho potuto stringermi al mio caro amore e baciarlo come una volta: e nondimeno le tenere foglie del maggio mi accarezzano la guancia.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Giaccio fra la verde erba rigogliosa che si curva sul mio capo e vela il mio viso nascosto e mi avvolge teneramente nel suo letto, come l'erba che copre le tombe. Foschi fantasmi di un male sconosciuto fluttuano nel mio cervello stanco. Le informi visioni della mia vita mi sfilano innanzi come un corteo di spettri: qualcheduno si arresta e mi sfiora la guancia: qualcheduno mi bagna della pioggia delle sue lagrime.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il fiume che lentamente scorre fra le rive erbose, le voci dei mille uccelli sospesi sul mio capo mi faranno sognare un sogno anche più mesto, quando questo mesto sogno sarà finito. Un silenzio si fa nel mio cuore e fa tacere ogni pena. Stendo le braccia nell'erba folta, e mi addormento così, distesa, vuota d'amore, come una spiga di grano battuta».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, questa era la poesia del mio cuore, la sostanza lirica alle cui prove pareva a me che «la poesia potesse forse ancora resistere...»: questa era la poesia che nella modernità delicata del suo sentimento poteva riconnettersi dirittamente, legittimamente a quella di Saffo. Sì, nessuna modernità, nessuna umiltà familiare era estranea alla grande poesia quando fosse evocata con semplicità di visione. Leggiamo insieme My sister's sleep del Rossetti e vedremo che anche lo sferruzzare di una madre che fa la calza, e il rumore di una seggiola rimossa possono essere poesia grande: «Si assopì la veglia di Natale.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Al fine l'ombra a lungo negata delle stanche palpebre vinse il male che null'altra cosa omai poteva lenire. La mamma che per tutto il giorno era rimasta curva sul letto, di ora in ora, si rizzò, e sedendosi si pose a pregare. Il tavolino era sparso di lavori incompiuti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per attenuare il lume della sua candela, ella aveva cura di lavorare discosto un po' dal letto. Fuori, alta in cielo, era una gelida luna lucente di un chiaro e puro fulgore invernale. Il concavo alone che la cerchiava sembrava una coppa di ghiaccio cristallino.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nella stanzetta, con leggiero rumore di fiamma, il bagliore del fuoco traluceva dagli spiragli del caminetto, e rosseggiava. Nell'alcova profonda lo specchio spandeva attorno un chiarore. Da notti e notti ero in piedi e la mia mente era debole e confusa: bevevo come un vino cordiale quella pace e quelle luci sbalzanti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mezzanotte suonò. Quel suono udito ad ogni ora da anni ed anni si spense: e allora il silenzio turbato si ridistese come un'acqua scossa da un sasso. La mamma si alzò dalla sedia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I ferri da calza, nel riporli, si urtarono leggermente, e la sottana di seta frusciò: non si udì altro rumore. «Gloria a chi nacque in quest'ora» ella disse, come un giorno dissero gli angeli: poichè si era già nel giorno di Natale, benchè l'alba fosse ancora lontana. In quel punto, nella stanza al di sopra, si udì un rumore di seggiole rimosse, come di qualcheduno che avendo senza avvedersene vegliato così tardi, udendo ora quel suono, sorgeva.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Con fretta ansiosa e taciti passi la mamma si appressò a Margherita, temendo che quel rumore sul capo avesse rotto il sonno tanto atteso. Si arrestò, rassicurata, e fu per tornare: ma subito si volse di nuovo ed il suo viso si dipinse di timore ed angoscia ed i suoi occhi stettero fissi e sbarrati. Io nascosi il volto e trattenni il respiro: non parlai: nessuno parlò; ma a me parve di udire il silenzio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La mamma si curvò e scoppiò in lagrime. Allora le mani mi caddero dal viso, ed io dissi: «Dio lo sa, io lo sapevo che era morta». Sul letto, tutta bianca dormiva mia sorella.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In ginocchio, nel giorno di Natale, poco dopo suonata la mezzanotte, prima che suonasse il primo quarto, pregammo: La benedizione di Cristo su chi nacque pur ora!» In Rossetti e in Lenau, nello Shelley e nel Goethe, nello Heine e nel Tennyson, in Sully Prudhomme e in Coppée cercai quell'intimità di sentimento, quel profumo di poesia, quella umiltà di espressione che non trovavo nella poesia italiana. Oh non era questione di una realtà francese od inglese, tedesca od austriaca: quella poesia era poesia umana, eterna, universale: solo che aveva trovato in quei paesi cuori abbastanza sensibili per echeggiarla, menti abbastanza rette per percepirla senza travisarla. No, non era soltanto moderna; io la scoprivo da ogni parte: nell'Edda, come nei Nibelungi, nel Kalevala come in Omero, nei canti popolari greci come nelle canzoni delle isole Färoer, in Giobbe come in Omar Kayyham, nei Veda come nella poesia cinese e giapponese, dovunque cioè la sensibilità naturale avesse potuto espandersi liberamente, dovunque il canto popolare avesse potuto crescere senza esser compresso, travisato, sforzato, inaridito da imposizioni di scuola letteraria.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, il re messicano Nezahualcojotl mi appariva, nel suo melanconico inno, più moderno che nove decimi dei poeti italiani. La forma e le formole. Ed io mi domandai perchè non si potesse fare in Italia una poesia audacemente moderna, ma una poesia classica della vita moderna; una poesia che traesse partito dalla forza verbale e dalla dignità sintattica che unica ereditò dal classicismo la lingua italiana, per dare della vita contemporanea una rappresentazione tragica, immune dalle minuterie documentatrici dei verslibristes francesi e dalle scapestratezze ideologiche e dalle esorbitanze verbali degli inglesi; una poesia che non rifiutasse alcuna rappresentazione realistica del mondo moderno, ma si sollevasse dalle grettezze del realismo descrittivo per uno slancio interiore; una poesia tragica della vita moderna che per quadratura di forma non fosse da meno di quella dei greci, pur senza rinunciare ad alcuna delle caratteristiche della realtà contemporanea anche più umile; una poesia che traesse la sua dignità dalla profondità e dalla sincerità della commozione e non dagli adornamenti rettorici, che fosse modernissima di spiriti e severa di stile, intendendo per stile non la materialità delle frasi codificate dall'uso, ma il senso dell'euritmia e dell'ordinamento logico, della misura e dell'equilibrio: quella universalità ideale che distingue la poesia classica dal particolarismo individuale dei modernisti francesi ed inglesi; una poesia che sfuggendo la miopia degli inventari notarili e l'assenza di prospettiva degli avveniristi rialzasse con la dignità della forma la precisione del particolare realistico, una poesia a cui tutto fosse lecito, anche ciò che è abitualmente giudicato scabroso e immorale, perchè innalzato a dignità d'arte dall'austerità del sentimento e dalla schiettezza della espressione.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io mi domandai sorpreso perchè mai questo bisogno non fosse stato sentito da altri prima del Leopardi, e da nessuno dopo di lui, perchè mai la nostra lirica dovesse ondeggiare sempre fra la lattuga inamidata e cannellata dei classici e il goletto sbottonato e la cravatta svolazzante dei romantici. Perchè, risposi a me stesso, da noi impera più che in qualsiasi altra letteratura, la tradizione scolastica. Ella è irta di un armamentario di leggi, di formole, di precetti, fuori dei quali nessuna persona da bene osa avventurarsi, perchè sa che sarebbe segnata a dito come un poco di buono.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La compiacenza pel nostro passato letterario ha indotto le menti nell'errore di credere che uno stile poetico sia una cosa a sè, di origine divina, augusta e preesistente, e che non esso debba piegarsi alla sostanza sentimentale, ma la realtà ad esso: così che da quasi due mila anni il sentimento è schiavo delle parole e non le parole del sentimento: le formole letterarie hanno assunto un'entità propria e da ancelle sono divenute padrone, così che si credette e si crede comunemente in Italia che non vi possa essere poesia senza certe formole eleganti consacrate dall'uso; così che sentimenti, che pur dovettero esser vivi e sinceri, ci giungono camuffati con abiti che hanno il ridicolo delle cose fuor di moda. Noi abbiamo in Italia un'augusta istituzione: la «letteratura ufficiale». Un sinedrio di mediocri ha elencata la bellezza poetica del patrimonio della nazione e ne ha fatto un dizionario in cui ogni buon italiano deve andare a cercare la formola per l'espressione poetica dei suoi sentimenti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando compare una poesia nuova, non si bada se vi vibri un'anima o un cervello vi pensi, se la forma risponda allo spirito, ma si va a collazionare quella forma con quelle ufficiali additate dai ruoli come le migliori possibili per ogni possibile caso, e se quella poesia non risponde ai modelli, è spietatamente sbandeggiata come rea di lesa italianità, come un bastardo da una famiglia di bennati. L'ossequio alle belle forme è il passaporto indispensabile ad ogni poeta italiano che voglia sperare di poter riposare le ossa in terra consacrata. La poesia italiana non è una poesia di sostanza ma una poesia di forma.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poesia di sostanza e poesia di forma. Ad impiegare queste espressioni c'è oggi da farsi guardare con un sorriso di compatimento. Chi non sa che secondo l'estetica modernissima l'arte essendo espressione, non ci può essere sostanza senza forma e forma senza sostanza?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il dilemma è impeccabile; nondimeno queste errate diciture codine una certa ragione d'essere ce l'hanno, e non è difficile dimostrarne con qualche esempio la legittimità. Siamo d'accordo: il fantasma poetico non può avere una vita se non attraverso la forma. Ma i nuovi esteti hanno dimenticato che questa forma può avere mille gradi diversi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ce n'è una che è il minimum verbale necessario perchè l'espressione esista: ce ne sono poi infinite altre, sempre più complesse e ricche, secondo i gusti, gli ingegni, i tempi. Il minimum verbale necessario a me pare la nuda forma prosaica. Ora, ci sono fantasmi poetici che sono vivi anche se espressi con questo minimo: ce ne sono altri che vivono soltanto se arricchiti di elementi ritmici e melici: ridotti all'espressione più semplice, sfumano come ombre vane.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poesia di sostanza, mi pare si possa empiricamente chiamare quella che offre un fantasma poetico che per la sua densità intellettuale o sentimentale è capace di commuovere poeticamente anche se ridotto in prosa, anche se tradotto d'una in altra lingua. Ad essa lo stile, il ritmo, la rima conferiscono un potere emotivo, suasivo e suggestivo che ne integrano e moltiplicano le energie emotive, persuasive, suggestive, ma non ne sono condizione indispensabile. Poesia di forma mi pare si possa dire quella che dà un piacere estetico per mezzo degli elementi accessori, le immagini, il ritmo, la rima, gli elementi stilistici e melici, vestendo un senso, un pensiero, un sentimento che per sè non darebbero vibrazione di poesia, tanto è vero che sciolti in prosa, tradotti in altra lingua perdono quasi ogni virtù di commozione e di suggestione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Un esempio tratto dalle arti figurative può chiarire meglio questa differenza. Un quadro come L'isola dei morti del Böcklin è un'opera che vive per una profonda poesia di sostanza, all'infuori della poesia dell'elaborazione. Riprodotto in fotografia od in disegno, ridotto a schizzo embrionale, ad un puro schema, all'idea, spogliato dei suoi elementi di seduzione cromatica, tradotto per così dire in prosa, produce pur sempre una formidabile suggestione di poesia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il colore, il disegno, la sapienza della pennellatura l'aumentano, la moltiplicano, ma non la creano. Prendiamo invece una natura morta dello Chardin: un piatto di pere e di pesche: in fotografia, in disegno non vi può dare alcuna commozione di poesia: la pittura, la sottile seduzione dell'armonia di colore vi commuove quasi come una musica: è una prosa che diventa poesia per virtù della pura poesia di elaborazione. Torniamo alla letteratura.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poesia di sostanza è per me per esempio il monologo di Amleto. Spoglio di ritmo, tradotto sia pure in cinese, strapazzato magari dal traduttore, promuoverà sempre una commozione di poesia. Perchè?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Perchè la poesia è nell'intimità del pensiero, nella lotta mortale in cui ondeggia l'anima di Amleto. Quando Omar dice: Questa ruota dei cieli corre verso la morte mia e la tua: essa cospira contro le nostre anime. Vieni, vieni a sederti su questa zolla, poichè ben poco ci resta ancora prima che un'altra erba germini dalla mia polvere e dalla tua; dice cosa che mi commuove profondamente, pur senza aiuto di ritmi o di rime.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La poesia è nel pensiero tragico della fugacità della vita e della cecità della sorte. Non è detto che sostanza poetica debba significare sostanza etica, concettosità filosofica; no, deve significare semplicemente sostanza originaria di sentimento poetico. Quando Dante dice: Era già l'ora che volge il desio ai naviganti e intenerisce il cuore lo dì ch'han detto ai dolci amici addio; e che lo novo peregrin d'amore punge, se ode squilla di lontano che paia il giorno pianger che si more; non svolge un concetto etico, nè proferisce una sentenza: evoca un palpito di poesia umana sostanziale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tanto è vero che la suprema bellezza di questa rappresentazione dura anche sciolta in prosa. Proviamo: «Era già l'ora che intenerisce il cuore dei naviganti, e volge il loro desiderio verso i dolci amici a cui han detto in quel giorno addio; e che punge d'amore l'esule nuovo quando gli giunge da lontano il suono d'una campana che sembra piangere il morire del giorno». Ho spezzato il «ligamento musaico» ho sciolto l'incanto della rima e del ritmo; ho rotto la linea melodica e la stessa successione delle frasi: e pure la poesia permane in massima parte, perchè essa risiedeva massimamente nella verità e poesia del sentimento, nel fantasma poetico della nostalgia della patria e delle cose care, che stringe, più che in ogni altra ora, il cuore dell'esule nell'ora mesta del crepuscolo: la musicalità dolcissima circonfonde della sua vibrazione sensuale questo nucleo sentimentale originario, ma come il profumo la forma e il colore di un fiore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È poesia di sostanza, non secondaria ma principale, non pleonastica ma necessaria, non esteriore ma interna. Ma quando invece Dante dice: Quale ne' plenilunii sereni Trivia ride tra le ninfe eterne che dipingono il ciel per tutti i seni... mi dà una commozione poetica dovuta per tre quarti alla suggestione musicale delle parole scelte con accorgimento. Il pensiero in sè non ha nulla di particolarmente poetico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La suggestione del cielo lunare e stellato è ottenuta con la dolcezza languida della parola plenilunii, delle vocali delle rime sereni e seni, della dieresi della parola Trivïa; anzi, tutto il brano è intessuto sopra un'armonia di i e di e. Se io dicessi: «quale la luna ride nelle notti di luna piena, tra le ninfe eterne ecc. » direi una cosa di mediocre efficacia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dante aveva da esprimere un senso, non un sentimento, il senso, quasi inesprimibile in parole, di un incanto lunare, e perciò ricorse alla musicalità di esse più che al loro significato, e fece cosa divina. Ma i poeti italiani hanno sottomesso tutto: affetti, pensieri, idee alla sensualità musicale: anche quando non è necessaria, anche quando è superflua e nociva; anzi spesso la sensualità non ricopre che manichini di stoppa, diventa scopo e sistema. Non per nulla il Carducci ha dichiarato gli Italiani «un volgo sensuale», che chiede al poeta «la colorita sensualità musicale».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quanto più una poesia fonda il suo fascino su lusinghe di forma, tanto meno è universale. Dante tradotto in francese fa talora pietà e si capisce che sia sembrato mediocre persino al Flaubert, ma Shakespeare e Goethe, tradotti in qualunque lingua, son sempre giganti. Ci son persino poeti che guadagnano nella traduzione poichè le formole letterarie del loro tempo incepparono più che non abbiano giovato la sostanza ideale: la loro era poesia di sostanza... Poesia di sostanza era quella del più melico dei lirici tedeschi, del più agile, del più dolce, del più carezzevole dei poeti che abbiano tratto dalla dura lingua di Arminio seduzioni di musicalità, Enrico Heine: le sue poesie tradotte in prosa straniera, se perdono di suggestione melodica, acquistano talora in profondità sentimentale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Leggiamo a caso qualche poesia del Nordsee: «Sulla pallida riva del mare mi sedetti solitario e pensoso. Il sole calava e gettava ardenti raggi su le acque, e le candide, ampie onde, spinte dal riflusso, spumeggiavano e rumoreggiavano sempre più presso... Era uno strano fragore, con sussurri e sibili, risa e murmuri, sospiri e gemiti, e fra essi un canto come di ninna nanna...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi sembrava come se udissi le antiche storie dimenticate, i meravigliosi racconti di fate che un tempo, fanciullo, udivo dai bimbi del vicinato, quando nelle sere d'estate stavamo sui gradini della porta di casa, accovacciati in silenzio intorno al narratore, coi nostri piccoli cuori in ascolto e gli occhi sbarrati di curiosità; mentre le fanciulle già grandi sedevano alle finestre di fronte fra gli odorosi vasi di fiori, con rosei visi sorridenti nel lume della luna.» No, non è necessario leggere: Am blassen Meerestrande sass ich gedankenbekümmert und einsam... per sentire la dolcezza di questa poesia. Egli è che la sua potenza è nella freschezza della immaginazione, nella commozione sincera della sensazione, nella semplicità candida della rappresentazione: quel profumo di memorie lontane d'infanzia vapora il suo etere anche nella prosa, perchè è tanto ricco di poesia che poco può aggiungervi il suono. Questa della traduzione in prosa straniera è veramente la pietra di paragone della poesia intimamente grande ed eterna.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Traducete in prosa francese una canzone del Petrarca e vi parrà stucchevole, ma in turco, in finlandese, in giapponese l'Ode all'amica di Saffo, la Nuvola dello Shelley, Il tramonto della luna del Leopardi faranno sempre balzare il cuore dei lettori. Ora se si considera che i fascini della musicalità verbale e del ritmo possono essere volti a vestire tanto una sostanza intensamente poetica, quanto una che non è, od è poco, c'è da credere che la poesia di sostanza abbia qualche ragione di considerarsi superiore alla rivale. Sì, a me parve di poter concludere che se una poesia ridotta in prosa perdeva interamente la sua virtù emotiva, non era vera e grande poesia, ma esercitazione letteraria e inganno melodico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nel mio candore, apersi questo mio convincimento a qualche collega, ma fui dissuaso con atti spaventevoli dal seguire tale eretica via. E rimasi stupito che una verità così limpida potesse parere empietà. Ma un giorno mi occorse un conforto, leggendo queste precise parole: «Io pregio il ritmo e la rima, necessari alla poesia, ma ciò che colpisce profondamente, la parte veramente bella, utile e sublime di un poeta, è quella che rimane quand'anche lo spoglino di ritmo e di rima; è qui che si vede la sostanza di un'opera, la cui mancanza talora viene coperta da forma abbagliante, o che, nel caso opposto, il torrente di parole nasconde al senso del lettore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Credo quindi che alla gioventù studiosa, che ancora dev'essere educata, le traduzioni in prosa siano più utili di quelle in versi». Chi scriveva queste parole era un poeta e un poeta grande, non sospetto di insufficienza ritmica e melodica, era Wolfango Goethe. Ed io cercai nelle traduzioni in prosa la poesia commossa e fresca che la lirica italiana, dotta, elegante, magnifica mi lesinava.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E ne scopersi moltissima. Aprivo un volume di poesie cinesi del VI secolo e mi imbattevo in questo lamento di una sposa abbandonata: «La luna è alta e fulgente: ho spento il lume: mille pensieri mi sorgono dal fondo del cuore. Lagrime copiose scorrono dai miei occhi; e ciò che fa più amara la mia tristezza, ahimè!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","è il pensiero che tu nè meno lo saprai». Tutto è qui semplice, puro, immediato: il motivo poetico è sentito ed espresso con quel candore che è la forza della persuasione. Ascoltate questo lamento di Li-tai-pè: «L'ieri che mi abbandona non saprei trattenerlo; l'oggi che angoscia il mio cuore, non potrei allontanarne l'amarezza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Gli uccelli di passo già giungono in numerosi sciami che il vento d'autunno ci riporta. Voglio salire sulla torricella, ed empiere il mio calice, guardando nell'orizzonte lontano... Penso ai grandi poeti delle età trascorse; godo nel rileggere i loro versi così pieni di grazia e di forza. Anch'io sento un ardore veemente ed un'ispirazione che vorrebbe spiccar il suo volo; ma per eguagliar quei geni sublimi, bisognerebbe elevarsi su al puro cielo, e veder più da vicino le stelle.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Inutilmente l'uomo vorrebbe armato di una spada tagliare il filo dell'acqua; inutilmente riempiendo il mio calice, cercherei di annegare il mio dolore: in questa esistenza, quando le cose non sono in armonia coi desideri dell'uomo, non gli resta se non gettarsi in una barca, i capelli al vento, ed abbandonarsi al capriccio dei flutti». Leggete questi suoi Pensieri in una notte d'esilio: «Ai piedi del mio letto la luna sparge un vivo chiarore. Resto un istante dubitoso se non sia la bianca brina che brilla sul suolo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Alzo la fronte, e contemplo la fulgida luna: e abbasso il capo, e penso al mio paese lontano». Parrà troppo semplice e nudo a qualcheduno dei nostri moderni amplificatori? mi duole per loro, ma è proprio lo stile di Saffo: «Tramontarono la luna e le Pleiadi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A mezzo è la notte: l'ora passò, ed io giaccio qui sola sul letto». Già, è proprio lo stile povero e nudo che i più grandi poeti di tutti i tempi hanno creduto non solo sufficiente, ma necessario all'espressione sincera di un sentimento sincero. Serviva già ai padri che cantarono i canti del Rigveda.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ascoltate quest'inno funebre: «Va verso la Madre! va verso la terra, l'ampia, l'immensa, la benefattrice, che è dolce agli uomini pii, come una giovane donna piena di tenerezza! Ti ritenga essa lontano dall'orlo della perdizione!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Apriti, o terra, non fargli alcun male; accoglilo con tenerezza; che egli sia il benvenuto! Accoglilo o terra! Come una madre cinge il suo bambino colla sua veste.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora, la terra ammonticchiata sia battuta e mille volte la polvere vi si accumuli. Possa questa dimora essere irrorata senza tregua di grasse libazioni e servirgli di protezione per tutti i tempi. Io calco la terra su di te, e senza che tu lo senta metto questo tetto sul tuo capo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I Padri proteggano questa tomba e Yama ti conceda lassù una nuova dimora.» Questa è poesia che fa palpitare anche tradotta, anche in prosa, anche sciolta da quel ligamento musaico con cui era armonizzata; perchè è poesia di sostanza e non di sola forma verbale. È la poesia di Omar Khayyam, di cui non fa bisogno leggere nel testo i rubayat per sentire la grandezza: «Oh! piacesse a Dio che esistesse un luogo di riposo, e che il cammino che noi seguiamo vi ponesse capo!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Piacesse a Dio che dopo mille e mille anni noi potessimo concepir la speranza di rinascere dal cuor della terra come la verde erba! La vita ci fu data senza il nostro consenso: ciò che fa che la nostra esistenza mi riempia di stupore. E noi dobbiamo lasciare con rimpianto questo mondo senza avervi compreso lo scopo della nostra venuta, del nostro soggiorno, della nostra partenza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","O mio cuore, poichè lo spettacolo di questo mondo ti contrista, poichè la tua anima così pura dovrà separarsi dal suo corpo, siediti sulla verzura dei campi e goditi i brevi giorni prima che altre verzure nascano dalla tua propria polvere.» La sovranità delle immagini. Come pallida, vacua, artificiosa mi pareva la lirica italiana a petto di questi echi antichi! Come arida e fredda nella sua magniloquenza verbale!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questa aridità, io ragionai, proviene ella da freddezza di cuore, da incapacità di sentimenti forti e veementi? Forse. Forse il letterato italiano è davvero superficiale per natura: la sua mimica è esagerata: non vive per se stesso come l'uomo del settentrione, ma per la la galleria; si sente sempre sul palcoscenico, e quando ha da esprimere un sentimento suo, pensa alle signore che leggeranno, ai letterati che esamineranno, alle antologie che raccoglieranno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se è giovine, ha pretese di eleganza, si razzima tutto, calza le scarpe di vernice, si impomata i capelli, dà un colpo di ferro ai baffi, getta delle occhiate assassine; se è maturo e professore infila all'occhiello le decorazioni, caccia fuori dalle tasche tutte le schede filologiche, tutti i titoli accademici, si mette sul naso gli occhiali della sapienza semasiologica e della cultura storica, spolvera la parrucca colla polvere di riso della mitologia: in fondo la lirica italiana è una commedia, una commedia sentimentale. Ma ad essa fa riscontro una commedia verbale. La lingua poetica italiana, non rinnovata nell'uso vivo, ha perduto la freschezza e la vivacità dell'espressione: è un catalogo di formole fisse, ciascuna delle quali, appena enunciata, risveglia nel lettore una determinata sensazione, nota, generica, ufficiale, che lo dispensa dal pensare.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se anche spunta per errore un sentimento nuovo, fresco, forte, è costretto ad irreggimentarsi in quel dato corpo per poter uscire a passeggio. E appena entrato nella caserma poetica gli tagliano i capelli troppo lunghi, i baffi troppo insolenti, gli chiudono il corpo in un cappotto, il capo in un cheppy, i piedi in un paio di scarpe d'ordinanza. Ma sono casi rari, perchè i poeti italiani si sono avvezzati a non aver altri sentimenti all'infuori di quelli per cui già esiste una data espressione verbale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La maggior parte dei poeti italiani non ha in sè un nucleo originario d'idee e di sentimenti: al posto del cuore e della mente non ha che un cofanetto dove ha chiuso i ritagli delle proprie letture, cioè le idee e i sentimenti dei poeti precedenti: nessun dissidio fra le modernità della sostanza e l'arcaismo della lingua può presentarsi al loro spirito. Essi hanno trovato un piacevole addentellato fra i loro sentimenti e le forme d'espressione, perchè entrambe sgorgano dal medesimo fonte, e inveiscono contro l'importuno che non se ne contenta, e lo dicono ignorante, presuntuoso, vituperatore della italianità verbale. In fondo la lirica italiana è una lirica di coltura.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I professori, si sa, vivono in un mondo puramente verbale: il mondo delle forme letterarie storiche; il loro ufficio li avvezza a non percepire la realtà che attraverso l'elaborazione degli artisti del passato; insensibilmente si avvezzano a pensare liricamente nelle forme di Orazio, di Dante, del Petrarca. Salvo il Leopardi, la lirica italiana non è un fenomeno di sentimento, ma un frutto letterario, e i suoi caratteri principali sono l'ingegnosità concettuale e la eleganza ornamentale. L'elaborazione lirica non è mai espressione spontanea, immediata, rude del fantasma poetico, non è mai lo strumento necessario per suggerire un dato stato d'animo lirico, com'è nei greci, e spesso nei tedeschi e negli inglesi: è sempre riflessione dotta, amplificazione rettorica, componimento letterario, rappresentazione scenica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non è il minimo mezzo necessario per raggiungere il massimo effetto di commozione, ma il dilettantismo estetico del rètore che si guarda nello specchio e si ammira e si indica all'ammirazione dei lettori: – Guardate che bei sentimenti io nutro nel mio magnanimo petto. Osservate la bellezza delle mie posture, la pienezza dei miei muscoli, l'eleganza delle mie giravolte. E come ho lucido ed alto il goletto, e com'è irreprensibile il nodo della mia cravatta, e quanta fantasia nella stoffa del mio gilet, e che stile nella piega dei miei calzoni.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E come parlo bene: che belle, ingegnose, sottili cose so dire; e com'è canora la mia gola; come sopra un tema qualunque so improvvisare le più brillanti variazioni: che vocalizzi ed appoggiature e flauteggi e gorgheggi; come trillo bene e che sapienza di fioriture e di pianissimi! Quali arpeggi e che pizzicati, come attacco le note doppie, e come so filare una nota! – Già, prima di tutto la lirica italiana rinnega come insufficiente l'espressione positiva e reale: essa non concepisce l'estrinsecazione lirica che per mezzo di metafore, e quanto più le metafore sono curiose, ingegnose, magniloquenti, tanto più immagina di essere profonda.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«La sovranità delle immagini – ha scritto uno dei tanti – lunghi anni prigioniera di tante catene, torna a signoreggiare i domini dell'estetica». E trovata la metafora principale la ricama di metafore secondarie. Il vezzo è antico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il maestro è autorevole. Leggiamo questo sonetto: Passa la nave mia colma d'oblio per aspro mare a mezza notte il verno in fra Scilla e Cariddi; ed al governo siede il signor, anzi il nemico mio. A ciascun remo un pensier pronto e rio, che la tempesta e 'l fin par ch'abbia a scherno: la vela rompe un vento umido, eterno di sospir, di speranze e di desìo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Pioggia di lagrimar, nebbia di sdegni bagna e rallenta le già stanche sarte, che son d'error con ignoranza attorto. Celansi i due miei dolci usati segni; morta fra l'onde è la ragione e l'arte; tal ch'incomincio a disperar del porto. Quando la poesia giunse a questo segno, quando a descrivere il dolore della sua anima il poeta ricorre a una rappresentazione navale coi pensieri che remano, i sospiri che gonfiano la vela, la pioggia di lagrime e la nebbia di sdegni che allentano le corde, il poeta non è più poeta, ma un giocoliere che va in caccia di tropi barocchi a edificazione dei cuori di ghiaccio collezionisti di sottigliezze verbali.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si dirà che un sonetto barocco non infirma la bellezza di un canzoniere ricco di tanta delicata penetrazione psicologica. È giusto, ma è pur l'indice di un indirizzo mentale, di quell'indirizzo che pervade, ora più ora meno, l'opera petrarchesca: il prevalere dell'ingegnosità verbale sul calore del sentimento. Ora, ad un lirico vero si può perdonare tutto, si può perdonare d'esser incomposto, barbaro, disuguale, brutale, ma non si può perdonare d'esser freddo e di esser artifizioso.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E la freddezza e l'artificio inquinano da capo a fondo la lirica italiana. Ho citato un antico: citerò un moderno. Scelgo una poesia del Pascoli, e non delle più brutte, ma delle più belle: Il Bolide.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il poeta racconta che adolescente, passando di notte per una strada solitaria, tremò di venir atterrato da un colpo di fuoco dagli ignoti nemici che già gli avevano ucciso in quel luogo, un'altra sera lontana, il padre. E dice: lento lento passavo; e il cuore a volo andava avanti. E che dunque: uno schianto; e su la strada rantolerei...... Perfetta è fin qui la rappresentazione dell'ansia mortale.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma al poeta occorre una rima in olo. E allora egli aggiunge ... rantolerei solo... Quel solo è perfettamente superfluo, perchè i versi precedenti ci han fatto sapere che egli era solo, e i nostri occhi già lo immaginano tale, steso sul terreno. Ma non basta.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quel solo, ozioso, distrae la mente del poeta dalla sensazione reale e diretta, e gli suggerisce un ricamo, un ricamo sentimentale, gentile, ingegnoso, ma un ricamo: No, non solo! Lì presso è il Camposanto, con la sua fioca lampada di vita. Accorrerebbe la mia madre in pianto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si può giurare che l'adolescente tremante per l'ansia di una fucilata e già vedente se stesso rantolante sul terreno non pensò punto alla madre morta che esce dalla tomba del camposanto vicino per venire a lui. È un'immaginazione secondaria, un'amplificazione retorica fatta a mente fredda, gentile, opportuna, patetica, ma retorica, cioè rampollata dalla mente del letterato e non dall'affetto lirico reale, tanto è vero che accennando al Camposanto egli si indugia a considerarne la fioca lampada di vita. Dall'immagine tragica e violenta del giovane rantolante siamo già giunti alla dolcezza di questa fioritura di ingegnosità postuma, e l'immagine capitale, fondamentale, quella che dovrebbe restare prepotente nei nostri occhi e nel nostro cuore, è distratta, raffreddata, sminuita da queste immagini secondarie.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma non basta. Messo sulla china delle ingegnosità, il poeta non si frena più: Mi sfiorerebbe appena con le dita: le sue lagrime, come una rugiada nell'ombra, sentirei su la ferita. In una scuola di rettorica questa immagine delle lagrime assomigliate ad una rugiada nell'ombra meriterebbe dieci con lode: è appropriata nei termini, è delicata, è nuova, ingegnosa, suggestiva.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma è pur sempre una trovata rettorica, un'elegante ingegnosità da tavolino, concepita da un cuore delicato e da una mente sottile, ma a tavolino. La cruenta visione del giovane rantolante, le terribili lagrime del fantasma materno si tramutano in un'immagine leggiadra. Dalla commozione principale, densa di realtà tragica, siamo condotti a sensazioni secondarie di pura letteratura, le quali avviticchiandosi come vegetazioni parassitarie al tronco principale ne succhiano il succo e ne deformano i contorni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quanto più grande ed efficace il poeta dove non ascolta la voce dell'artificio: Cielo e non altro: il cupo cielo, pieno di grandi stelle: il cielo in cui sommerso mi parve quanto mi parea terreno. E la terra sentii nell'Universo. Sentii, fremendo, ch'è del Cielo anch'ella, e mi vidi quaggiù piccolo e sperso errare fra le stelle, in una stella.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Qui la rappresentazione è semplice, rapida, immediata, senza traslati, senza ricami sentimentali o ideologici: è in prosa, in semplicissima prosa in cui le rime hanno trovato sede naturalmente, senza bisogno di zeppe, senza sviare il poeta in alcun viottolo laterale. Il cielo pieno di grandi stelle: ecco tutto: era così facile trovare qualche immagine elegante, qualche rugiada d'argento... Per fortuna sua se ne è astenuto. Ed ha toccato il sublime.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Perchè? Perchè sublime fu il suo sentimento reale. Sublime fu quel suo immaginare se stesso e la terra, parte del cielo, ed esprimerlo con una forma umile, piana, familiare: Sentii fremendo, ch'è del cielo anch'ella, che ci introduce nell'intimità della sensazione vera, che ce la fa provare violentemente a nostra volta, suscitando nelle nostre fibre un fremito di commozione intensamente poetica, ciò che non avrebbe operato alcuna ricercata ingegnosità: ci commuove perchè è poesia di sostanza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lingua fossile. Ma perchè, io mi domandai, questi momenti di poesia pura sono così rari nella lirica italiana? Perchè, risposi, gli istanti di sublimazione lirica sono rari nella realtà, mentre i poeti vogliono ogni giorno scrivere il loro componimento, e dove vien meno la natura soccorrono con l'arte.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma v'è un'altra ragione, ed è che le forme della fraseologia lirica italiana sono così rigidamente stilizzate che non consentono se non per eccezione l'espandersi con freschezza di atteggiamenti di un fantasma poetico nuovo, e che le forme metriche chiuse e rimate tramandateci da altre civiltà lo stringono sino a soffocarlo. L'Italia moderna mancava di una lingua. Di una lingua, si intende, che fosse una lingua moderna, di una lingua che non fosse un centone di parole e di frasi racimolate dalla diligenza di accademici nelle opere di sei secoli di vita letteraria, di una lingua che fosse un organismo vivo e non un automa ufficiale, di una lingua che avesse l'agilità e la precisione, la ricchezza e la fluidità, la freschezza ed il colorito che sorgono soltanto dall'uso di tutto un popolo e non soltanto di una plebe, di una città o di una provincia; di una lingua che avesse le doti che sono qualità comuni di altre moderne lingue europee e che fanno in ispecie della francese, uno strumento perfetto della traduzione del pensiero contemporaneo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Una lingua che sia tale non la può formare un uomo, nè può nascere in un decennio, ma si può affermarne la necessità ed aiutarne almeno lo svolgimento. Bisognava comprendere che un pensiero, un senso, una immagine non possono infondersi in forme vecchie senza perdere il loro carattere e la loro efficacia; che per assumere una vitalità artistica le idee e i sentimenti debbono integrarsi in forme vitali e coetanee; che un poeta moderno non può effigiare nell'arte la sua visione e i suoi palpiti se non ha fra le mani uno strumento pronto, vivo, e che gli permetta di non lasciar mai prevalere la forma sulla sostanza, il mezzo sullo scopo. Ma il Carducci ed i suoi seguaci intuirono così bene questa necessità che per migliorare il tisico albero della lingua si diedero a imbottirne il tronco di venerabili ruderi archeologici.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Egli era arcaeggiante: essi si fossilizzarono. Andarono faticosamente a caccia nei greci e nei latini, nei dugentisti e nei trecentisti, nella lirica borghese e nell'epica, nella poesia popolare e nella prosa didascalica, di modi che erano stati vivi ed espressivi ai tempi loro, ma che erano morti irremissibilmente. Ne uscì quel frasario che fa della lirica italiana la più togata, incravattata ed inamidata delle liriche europee, la più lontana dalla realtà viva, la più incapace di esprimerne gli spiriti e le forme; che toglie al pensiero di atteggiarsi nella parola con spontaneità e freschezza, che isterilisce nelle sue strettoie infeconde le espansioni più calde del sentimento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questa dizione aulica, tronfia e solenne ha tutta le qualità, salvo quella di poter esprimere una realtà viva, materiale o ideale che sia. Essa sta qui nei libri con le sue vecchie gale, la sua cipria, il rossetto, colle sue povere civetterie di zitellona incartapecorita: crede di vivere ed è morta da un pezzo. E nondimeno guai all'ingenuo il quale osi lamentare che la lingua italiana non sia proprio quello strumento agile e acconcio di cui si avrebbe bisogno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il vero letterato italiano a questi lamenti balza sulla sedia ed apre il cassetto dei fulmini. «Ma come, egli ragiona, io ho scritto trentasette volumi in prosa ed in verso, ho detto tutto quanto avevo da dire ed anche di più, ho ottenuto applausi e fama, e costui osa asserire che manchi all'Italia una lingua idonea? È un ignorante, è un cattivo italiano, è un gallo travestito, un farabutto, passatelo per le verghe».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Così press'a poco rispose il Carducci a chi in altri tempi aveva mosso qualche lamento, e dopo quella rude strapazzata, nessuno osò più fiatare. Ma il Carducci fu vittima dell'unilateralità della sua visione. Egli giudicò da se stesso, e come aveva scritto confessioni e battaglie, studi letterari, polemiche politiche, versi e storie, giudicò mirabile quello strumento che aveva fra le mani: ma non pensò che tutte le sue prove egli le aveva fatte nel campo dell'arte letteraria di coltura, dove l'aulicità del suo stile, in un paese arcaico come il nostro, poteva riuscire eleganza; ma s'era provato mai ad adoperare quella sua lingua nel romanzo, nella novella, nel dramma?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Si sono provati, i classicisti italiani, avvezzi all'ornatezza del loro comodo frasario, a mettere in versi o in prosa il dramma reale, la passione vera, la vita viva, una realtà precisa, caratteristica, locale? a far parlare le creature dell'oggi, conservando al dialogo il carattere e il colore della realtà, senza di che non si raggiunge mai la vitalità drammatica e la persuasione? Ahimè!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","i romanzieri e i drammaturghi che sono la parte combattente dell'esercito letterario, quando hanno voluto far opera di sincerità e non di imbalsamazione letteraria, quando non hanno voluto tradire la verità o spegnerla in una versione incolore, sono stati e sono costretti a buttar da una parte la lingua letteraria e ricorrere ai sicilianismi ed ai lombardismi, ai toscanismi o ai piemontesismi, domandandone umile scusa ai lettori ed agli spettatori, e buscandosi i fulmini della critica dotta. E quanti sono i romanzi, le novelle, le commedie moderne in cui ci sia dato scorgere il carattere di una realtà etnica, una naturalezza naturale? I letterati italiani sono tutti accesi dal santo zelo di rendere la lingua letteraria sempre più pura, immune d'ogni intrusione straniera, aulica, dignitosa, sonora, ma di avere una lingua che possa percepire e rendere col suo vero carattere la realtà moderna, non se ne preoccupano menomamente.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È la musica che deve piegarsi allo strumento. Esempio tipico di questa inversione sono i romanzi ed i drammi dannunziani, in cui sentimenti, parole, caratteri sono deformati per rispondere alle forme verbali, le quali sono il fine supremo. Perchè la letteratura italiana non è popolare?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Perchè non è moderna. Bisogna appartenere ad una classe ben artificiosamente educata, per digerire, negli anni di grazia 1875 o 1896 la locomotiva definita «l'empio mostro che sbatte l'ale» e la figlia del Crispi divenuta «sicana vergine». Questa docilità italiana nel rinchiudersi nell'imitazione d'altri tempi, questa ripugnanza a formarsi una arte propria, ingenua e nativa, proviene, è vero, da quella mancanza di carattere, di sincerità, di personalità, di dignità, di energia che si rivela in tutte le manifestazioni artistiche e non artistiche, private e pubbliche degli Italiani.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questo gusto dell'esteriorità e dell'affettazione, dell'imitazione e della rettorica è così radicato fra noi, che taluni lo credono organico della nostra razza, ed assicurano che la nazione italiana non può avere un'arte letteraria schietta e sincera, come sono spesso l'inglese, la francese, la tedesca; che nell'esteriorità formale e nell'eleganza, nell'ingegnosità e nella rettorica, in quest'atteggiamento scenico il quale fa dell'artista un istrione, delicato o grossolano secondo i casi, ma sempre istrione, è il carattere peculiare ed immutabile della razza italiana, e sembrano concludere con un sorrisetto: perchè voler ridurre tutte le arti ad uno stesso tipo? Gli inglesi, i francesi, i tedeschi sono semplici e sinceri nell'arte perchè sono tali nella vita: noi siamo istrioni, e tale dev'essere la nostra arte: anche l'istrionìa ha la sua piacevolezza... Questo udivo ripetere ai miei lagni; ma non sapevo acconciarmi a quel facile semplicismo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","V'erano pur sempre due sommi che mi confortavano a ribellarmi all'opinione corrente: ed eran Dante e il Leopardi. Finchè non mi si dimostrerà – io dicevo a me stesso – che il loro è un genio straniero, io persisterò nel credere che la lirica italiana è sopra una falsa strada che ne sciupa le energie migliori, e che bisogna rifarsi da capo e da quei due. La poesia italiana non ha dato che due grandi poeti degni di esser posti a paro dei due più grandi spiriti delle altre genti, Shakespeare e Goethe; due sole di quelle anime necessarie senza le quali l'arte moderna avrebbe un diverso indirizzo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sia pur ingegnoso e squisitissimo il Petrarca, freschissimi e ingegnosissimi il Medici e il Poliziano, sieno pur immaginosi il Pulci, il Boiardo, l'Ariosto, eloquente il Chiabrera, ellenicamente plastico e terso il Foscolo, umano il Manzoni, robusto e sonoro il Carducci, nessuno di essi giunse a levarsi all'altezza di quei due, perchè nessuno ebbe un'anima così grande, una coscienza così pura, un ingegno così retto e sincero. È la grandezza morale, la rettitudine intellettuale che ha impennato il loro volo: in quanto a doti meccaniche potevano esser superati e furono da più d'uno dei minori. Ma per essi la poesia non fu un gioco, un mestiere, un compiacimento meccanico: fu l'espressione violenta, ingenua, appassionata, irresistibile, necessaria di un tumulto di vita interiore che non potendo espandersi in azione si cristallizzò in parole.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La ragione poetica. Ed io conclusi: Io non intendo far versi perchè questo meccanismo ritmico trastulli piacevolmente il mio orecchio, o perchè mi attiri o lusinghi la professione e la nomèa di poeta: voglio farne perchè la natura ha posto in me sentimenti e fantasmi che tumultuano e mi opprimono con la loro pienezza, e non possono espandersi in altro modo: non con colori, non con musiche, non con forme plastiche. Io sono spinto da un bisogno prepotente di espressione: è la mia vita, anzi è il mio sogno di vita che vuol divenire forma di bellezza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando questo impulso irrefrenabile cessi, io cesserò di far versi: la poesia non dev'essere per me nè una professione, nè uno sgabello per arrivare, nè uno specchietto per attirarmi la simpatia delle donne, la stima dei letterati, una cattedra o denaro. Nessun elemento di compiacenza letteraria e di vanità personale deve insinuarsi nella mia cerebrazione. I poeti che vanno a caccia di temi e si scaldano a freddo per la bellezza dell'argomento, pel piacere di esercitarvi attorno le facoltà meccaniche elaborative sono professionisti della poesia, rètori e non poeti necessari.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La poesia di Dante e del Leopardi è fatta del loro stesso sangue, della loro stessa vita, mentre quella della maggioranza dei lirici italiani non è per lo più che un ozioso piacere dell'orecchio e dell'intelligenza. Ora, le sensazioni destate artificialmente con l'intelligenza non possono mai raggiungere l'intensità e l'intimità persuasive di quelle che sgorgano dal nostro vivo cuore sotto la spinta della vita. In ogni tempo v'è gente che non domanda alla poesia se non un vellicamento dell'orecchio e un solletico intellettuale, e in tutti i tempi versificatori ingegnosi hanno fornito la derrata richiesta; ma ciò che trapassa intatto attraverso i secoli è ciò che è uscito rovente dal cuore, ciò che è stato sofferto e pianto e gioito nel vero o nel sogno prima di tradursi in parole: uno spasimo di Giobbe, un grido di Saffo, un impeto di Archiloco, un lamento di Catullo, un'ironia di Omar, un singulto di Lenau, uno slancio dello Shelley, un riso dello Heine, una lagrima del Leopardi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per queste cose non c'è tramonto; la sincerità vi ha infuso il nepente della giovinezza eterna. Ma per ciò fare, io mi dissi, occorre uno strumento nuovo. È ora di finirla con queste vane musichette di rime, con questa ipocrisia elegante di una forma che ricopre la nullità o la falsità della sostanza; è ora di smettere le ballate storiche, le odi classiche, le terzine dantesche, le none rime simboliche; è ora di capire la necessità di portare nella lirica italiana la vita viva qual'è, e non velata nei simboli o travestita pei comodi di una forma d'altri tempi; è ora di capire che la poesia è nel fantasma poetico della realtà e non in un'esteriorità formale di strofe e di rime; che la vita nostra è ricca di poesia quanto l'antica; che questa poesia è umile e grande, veemente e patetica quanto quella più famosa per l'elaborazione geniale di altre età e di altri uomini; che il nostro amore ha da essere il nostro e non quello di Lalage o di madonna Ippolita da Prato; che la natura dobbiamo vederla coi nostri occhi e non con quelli di Orazio e di Cino da Pistoia; perchè, siano pur fecondi di commozione poetica i fatti del passato, le favole delle antiche età, i tormenti delle antiche coscienze, nulla può far vibrare più potentemente, più intimamente e più genialmente le nostre anime, quanto la realtà che è sangue del nostro sangue.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'arte non è che la traduzione ideale di ciò che abbiamo vissuto, o di ciò che abbiamo sognato senza poter attuare. La lirica italiana moderna – io dissi – se vorrà vivere e fiorire dovrà ritemprarsi affrontando risolutamente la realtà moderna. Soltanto dopo essersi risanguata nella vita viva, potrà rievocare con verità di spiriti e di forme la vita morta; soltanto da un bagno di realtà potrà risalire ai mondi della fantasia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nè con realtà si vuol significare la volgarità e la mediocrità, la meschinità e la miseria delle cure dell'esistenza giornaliera. Questo modo consueto di intendere la modernità e il realismo non accusa che la volgarità di intelligenza e di anima dei traduttori. La poesia della vita moderna è suscettibile di sublimità ideale quanto e più d'ogni altra antica, colta nel tempo e vista attraverso i secoli; vi è in ogni età un germe di poesia tragica immanente e immortale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed a formularne le espressioni più alte e drammatiche nessuna forse delle lingue moderne è più propria dell'italiana per organica severità di forme e solennità di caratteri fonetici, per carattere spiccatamente plastico, come forse nessuna più della francese è atta a raccogliere la poesia fuggevole e le sfumature psicologiche. La lingua italiana, inetta attualmente pel suo spiccato arcaismo, a rispecchiare le movenze più agili del pensiero e dell'attività moderna, può aspirare a questa gloria di eternarne la poesia tragica. Ma per accogliere in sè una realtà nuova, per riprodurne gli atteggiamenti con perfetta evidenza, la lirica ha necessità di una forma moderna.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","All'espressione sincera di sentimenti nuovi o di modalità nuove dei sentimenti eterni occorre una forma vergine di elaborazioni precedenti, una forma semplice e sana, rude e tagliente che dia un vivace risalto esterno a sensi schietti e nativi. Or come potrebbe essere tale questa lingua poetica italiana che porta ancora in sè le traccie di innumerevoli malattie dell'organo estetico; che mostra ancora le piaghe della artificiosità fredda dei petrarchisti, della vanità spagnolesca dei secentisti, del pastorellismo dell'arcadia, della svenevolezza dei romantici? Occorre dunque gettare coraggiosamente in acqua le belle forme, le belle frasi, le reminiscenze care, le eleganze classiche, tutto questo infausto rancidume verboso, questo olio stantìo rifritto da secoli e secoli attraverso innumerevoli padelle letterarie, che serve solitamente a condire il pensiero poetico italiano; bisogna ripudiarlo e attingere alle correnti vive dell'uso, incerto ancora, disuguale, contradittorio, ma vivo almeno; attendendo che dalla mescolanza delle varie genti nasca la futura lingua italiana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma come faremo, diranno gli spigolatori di classici, a poetare senza il prezioso corredo di formole geniali create dai grandi artisti di altri tempi? Le formole sono l'unica parte concessa all'originalità di un'età, poichè la natura e le passioni non variano: variano i modi di percepirle. Chi pensa colla propria mente, chi sente col proprio cuore, e non colla mente e col cuore altrui, e da un irresistibile impulso è tratto a espandere i proprii sentimenti e pensieri in forma artistica, deve creare da sè le formole espressive.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Finchè voi prenderete ad imprestito dai classici gli stampi letterari da essi coniati nell'elaborazione del loro sentimento, rimarrete inferiori in originalità ed in efficacia. L'espressione verbale deve nascere a un parto col fantasma poetico, deve, sotto la spinta dell'idea, organarsi ed uscire dal grembo della lingua viva. Soltanto da questa incarnazione l'idea può acquistare un corpo vitale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sul fondo indistruttibile della lingua ogni età deve rinnovare i mezzi di espressione, come sul fondo uguale della vita rinnova le idee e i sentimenti. Arrestarsi è da stolti, procurare degli ibridi è da menti corte. La mutabilità della forma è un bene, purchè la marcia sia ascendente, e a renderla tale debbono attendere i poeti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","C'è un modello: la natura. Stringerla sempre più da presso, evocarla con espressione sempre più trasparente, rapirle il fuoco divino della vita, tale è lo scopo della poesia. Dai predecessori deve venire l'incitamento, ma i mezzi debbono essere nostri: le corde per dar la scalata al monte dell'ideale debbono essere nuove.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come sui fianchi delle montagne, noi guardiamo rispettosamente le vecchie corde incanutite dalle pioggie, dal gelo e sfibrate dall'uso, e pensiamo con memore riverenza a quanti le attaccarono e passarono per di là, ma per salire ne attacchiamo di nuove e più forti, e per la via che piace a noi. Ora io voglio, pensavo, una forma che sia semplice, vibrante, trasparente, la più semplice e la più trasparente possibile: deve scomparire agli occhi del lettore scoprendo immediatamente il palpito o l'idea. Non dev'essere di proposito nè artistica, nè elegante.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sarà artistica ed elegante, di un'arte e di un'eleganza nuove se sarà la più propria a dare la visione più immediata e sensibile del fantasma poetico. Dev'essere il mezzo minimo dell'effetto massimo. Non bisogna che le parole civettino nella frase a scapito dell'effetto complessivo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È meglio essere disadorno e sincero che elegante ed artificioso: bisogna che l'uso nuovo crei dentro di sè elementi melodici, ritmici e stilistici suoi propri. Certo la semplicità della forma non è spontanea: anzi è il più bell'artificio del genio: ma perchè la mente sia giudice dell'efficacia persuasiva dei suoi sentimenti, occorre che la semplicità prima di discendere nella parola, sia nella tempra stessa dell'artista. Lo strumento della forma non può rendere il suono giusto se non a patto di esser toccato da mani pulite.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Un ipocrita nella vita non potrà mai raggiungere la vera semplicità nell'arte: farà la semplicità cristophle, più goffa che la magniloquenza. Le colpe della rima e del ritmo. Ora, al raggiungimento di un'espressione semplice, trasparente, vibrante mi pareva che nella lirica italiana un primo ostacolo fosse la rima.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lo so, ed è vero: «Il suono è l'etere di un verso, e molte volte effettua ciò che la parola non potrebbe». Con maggior ragione si potrebbe dire della rima. E nessuno dimentica quanti deliziosi fantasmi ci furono instillati in mente dalla molle suggestione delle rime: anzi talvolta la suggestione era così forte, che noi ne intravvedemmo persino pensieri e sensi, forme e colori che poi in età più matura non vi trovammo più, perchè non c'erano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Eppure la rima è l'insidia della lirica italiana. Troppo povera di rime è in paragone delle altre lingue europee la nostra lingua poetica perchè la rima non diventi un impaccio all'adagiarsi del pensiero nella strofe, perchè non sia un ostacolo alla rapidità ed alla vivacità dell'espressione. Il francese, l'inglese, il tedesco, sono ricchissimi di parole monosillabe e bisillabe, di rime leggere, che, toccate, dànno un suono che tosto si dilegua senza insistere a danno dell'insieme; sono doviziosi di rime tronche che dànno un suono dolce, mentre le nostre rime tronche sono pochissime e terribilmente dure di suono.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le rime delicate e smorzate di un'odicina del Coppée o di Sully Prudhomme, di un lied dello Heine, di una ballata del Tennyson, tradotte in rime italiane diventano colpi di tamburo. La lingua italiana ha il taglio secco e duro, ed è inutile volerla sforzare: a questa sua inferiorità nell'agilità e nella musicalità leggera ed esterna, corrisponde una superiorità rara e preziosa nella musicalità forte ed interna, ma è così. Nella fonetica italiana la rima ha un'importanza musicale troppo grande per non diventare eccessiva: richiede troppo sforzo di abilità nel congegnarla e nel variarla, e attira troppo l'attenzione, per non pesare sulla lirica che voglia esser rapida e veemente: se questo difetto non è sensibile nella lirica descrittiva, ornamentale, decorativa, diviene grandissimo nella lirica che vuol essere espressione di affetti forti, vibranti, incalzanti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dunque la lingua poetica italiana è povera di rime, povera si intende per qualunque poeta che intenda assoggettare la forma all'idea, che voglia raggiungere una discreta naturalezza, che ami chiamar le cose col loro nome attuale e non con quello di Dante: perchè per far dei versi da accademia, di rime siamo ricchi come Cresi. Ma come negare che chiunque abbia un pò di pratica nel mestiere possa indovinare in precedenza tutte le rime di una poesia? I moderni rimatori hanno fatto sforzi erculei per allargare il campo chiuso della rimeria italiana, e non per altro certe piccole conquiste sono parse novità straordinarie ed hanno avuto tanto favore di imitazione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando il D'Annunzio scopre una rima nuova, essa fa immediatamente il giro di tutte le poesie in gestazione in quel momento, tanto grande è la carestia. Ma a quali giochetti ciò conduca, e quanta sincerità e calore di sentimento si siano immolati e si immolino in questi sforzi, possono capire soltanto coloro che ne han fatto la prova. Se la rima italiana è ben spesso non una coadiutrice ma una tiranna, il ritmo non ha colpe minori.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E la colpa non è tutta dei poeti, ma della stessa natura italiana. «La generalità degli italiani – ha scritto il Carducci – ha scarsissima intelligenza in poesia, dove predilige il barocco, l'istrionico, il declamatorio, il sentimentale, l'allegorico, il decoramentale». V'è del vero in questa affermazione, ma vi è anche confusione di cose.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ciò che il lettore italiano predilige in poesia non è il godimento ingenuo e schietto di una sostanza poetica espressa nelle forme più acconce, ma è, come il Carducci stesso disse: «la colorita sensualità musicale». Come in musica preferisce l'aria e il pezzo ad una melopea espressiva, come domanda il motivetto orecchiabile per poterlo fischiare all'uscire dal teatro, così vuole in poesia una forma strofica quadrata e precisa, ricca di sonorità esterna, che si possa rapidamente tenere a memoria. Purchè l'orecchio sia piacevolmente accarezzato, poco importa che le parole dicano poco o nulla.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E come in musica, non ostante tanti anni di wagnerismo e di straussismo e di debussismo, le sue vere commozioni, i veri palpiti del suo cuore, i suoi scatti di entusiasmo li riserba pur sempre per una nota filata, per un gorgheggio, per un gargarismo, così in poesia vuole che gli si ricordino le caratteristiche stilistiche, ritmiche, musicali della tradizione letteraria. Chi esce da questi confini è un barbaro, e la sua non è poesia, ma prosa. La poesia italiana dev'essere per divino volere aulica, togata, illustre, o se vuol essere umile e semplice, la sua umiltà e semplicità dev'essere artifiziosa, preziosa, elegante, dev'essere un quissimile della semplicità dei pastorelli di arcadia in brache di seta e camicia di pizzo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Da noi la più fredda e scipita sostanza poetica può trovare grandissima fortuna purchè elaborata ingegnosamente in forma bella e sonora; mentre la sentimentalità più intensa parlerà al deserto se si esprimerà in forma semplice e onesta. Il lettore italiano non domanda commozione, ma divertimento, non sincerità, ma sontuosità, non verità, ma inganno. In fondo in fondo i poeti ed il pubblico italiano considerano poesia soltanto quella che si organa in forma chiusa e quadrata, appunto come venti anni fa affermavano (e molti nell'intimo del loro cuore ancora credono) che melodia sia soltanto quella delle arie e delle cabalette del vecchio repertorio melodrammatico, mentre il recitativo drammatico del Wagner non sarebbe che scienza, musica uscita dalle fredde elucubrazioni cerebrali di tavolino.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per anni ed anni i critici letterari italiani hanno affermato che all'infuori delle forme chiuse non c'è vera lirica. Lo credette anche il Carducci, il quale, per aver abbandonato nelle Odi Barbare la sola rima, credette di doverne domandar venia, quasi come di un capriccio, legittimo perciò solo che s'era trovato ad esprimere pensieri e sentimenti più prossimi a quelli di Orazio che non a quelli di Dante e del Petrarca. Questo terrore del ritmo libero in poesia è fenomeno esattamente parallelo alla paura della riforma wagneriana nella musica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era nei due casi insensibilità ed ignoranza. Come ignoravano che trecento anni prima del Wagner, nell'inizio del melodramma, Claudio Monteverde aveva dato i primi saggi della vera frase lirica espressiva, incomparabilmente superiore alle arie del Rossini e del Verdi, così ignoravano che la lirica greca aveva espresso i palpiti del cuore umano con ben altra libertà che non il Petrarca ed il Prati. L'«aria di danza».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Wagner ha dimostrato in Opera e Dramma, come tutta la musica sinfonica ed operistica moderna (salvo la musica sacra e il breve ed effimero periodo monteverdiano) dalle origini sino a lui non sia stata altro che la trasformazione dell'aria di danza. Il fondamento musicale dell'opera italiana è l'aria, ma l'aria alla sua volta non era in origine che «la canzone popolare, spogliata della sua verità ed ingenuità, cantata dall'artista dinanzi al pubblico aristocratico delle corti, canzone di cui si erano dimesse le parole». Così perfino le sinfonie del Beethoven, il massimo sforzo della musica verso una determinazione espressiva del palpito individuale, hanno il loro fondamento in ritmi di danze popolari.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Wagner soltanto, riprendendo i tentativi del Palestrina, del Monteverde, del Gluck, mise a fondamento della creazione musicale, la melodia espressiva e caratteristica che trae la sua forma dall'interno della commozione sentimentale e non la riceve bell'e fatta dall'esterno. Ora, questo rispetto per le forme musicali chiuse, a cui si contrappone la forma ondeggiante della musica wagneriana, modellata sul senso drammatico della frase, ha una corrispondenza esatta nel rispetto per le forme chiuse della poesia letteraria. Anch'esse non nascono dall'impulso di espressione sentimentale del poeta moderno; ma nascono da antiche forme di canzoni popolari e di quell'antico stampo sono rimaste schiave.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tutte le forme strofiche nostre sono nate da forme popolari cantate o danzate. Il distico o coppia di versi a rima baciata ed il terzetto sciolto sono di origine popolare: servirono alle ninne nanne ed alle canzoni narrative; da essi nacquero lo strambotto, il madrigale, il rispetto, l'ottava, tutte forme cantate dal popolo. Dal metro popolare del sirventese, strumento della poesia narrativa cantata per le piazze, nacque la terzina.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dalle volte di tre o quattro versi ripetute e ricorrenti in se stesse con le loro desinenze nacquero la ballata composta, il sonetto e la canzone. La stanza nacque dalle saltatiunculae o ballatine o canzoni a ballo che solevano accompagnarsi alla danza ed erano accompagnate dalla musica(). Dunque, tutti i nostri sistemi strofici sono derivati dal canto popolare e dalla danza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora è lecito dubitare che ritmi e forme adatte alle ninne nanne dei pastori, ai racconti dei cantastorie, ai balli dei contadini siano le forme più proprie ad accogliere organicamente l'onda dei sentimenti e il tumulto dei pensieri di un'anima moderna di lirico. Il sentimento moderno e la ragione estetica hanno fatto giustizia della goffa pretesa degli idolatri della musica melodrammatica italiana, ed hanno riconosciuta la legittimità, la necessità, la grandezza della riforma wagneriana, che ha ridato alla musica la dignità intellettuale, che ne ha fatto un'arte espressiva in cui la forma rampolla dal sentimento ed in esso solo trova le sue leggi; ma nella lirica, no. Nella lirica il peso e il rispetto della tradizione letteraria hanno tolto finora di riconoscere questa semplice verità: che le forme chiuse e rimate della lirica italiana sono una schiavitù medievale, sono improprie e incapaci a contenere e a rivestire un sentimento moderno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nella lirica il fantasma poetico, invece di esprimersi liberamente e di creare dal suo interno le forme spontanee, organiche e necessarie, continua a piegarsi e a snaturarsi nel sonetto, nella ballata, nell'ottava, forme create per tutt'altro bisogno. E non basta; perchè questo asservimento innaturale dell'idea alle forme si riverbera anche sulla sostanza, piegando il pensiero a quell'arcaismo che è caratteristico della lirica italiana, e che la fa credere impropria ad accogliere ed a rappresentare il mondo moderno. La pretesa dei poeti e dei critici italiani, che qualunque sentimento odierno possa trovar sede adatta nelle forme ritmiche e strofiche del trecento, equivale a dire che il Wagner poteva benissimo esprimere il tragico della morte di Sigfried e gli spasimi di Tristano con minuetti e gavotte.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Un buon senso elementare insegna che la lirica dovrebbe per lo meno compiere la stessa evoluzione percorsa dalla musica. La tendenza vitale di ogni arte è di assoggettare la forma all'idea, di ridurla al suo ufficio di mezzo e non di scopo. Le virtuosità non sono meno sterili in poesia che in musica, e a questo solo si riconoscono le età di decadenza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come la sinfonia classica dello Haydn, del Mozart, del Beethoven, tessuta sulle arie di danza, si è evoluta nel poema sinfonico, così il poema lirico moderno deve svolgersi dalle dande delle forme chiuse. La potenza del ritmo è fortissima nelle età primitive: esso è allora uno strumento mnemonico ed un accompagnamento necessario della musica e della danza: aiuta l'idea a nascere, ne sorregge i passi malsicuri, le dà il modo di propagarsi: ma l'idea si fa adulta, tende a disinvolgersi dalla fasciatura troppo stretta, vuol mostrare più liberamente i suoi moti ed i suoi palpiti, vuol camminare coi proprii piedi. Perciò si può dire senza tema di errare che i ritmi più forti e quadrati sono carattere primitivo, e i più liberi ed ondeggianti indice di lirica evoluta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'ideale di una lirica dovrebbe essere una forma ritmica che si sacrificasse interamente all'espressione ed alla suggestione, che, per così dire, si volatilizzasse non appena compiuto il suo ufficio di mediatrice materiale fra il cuore del poeta e quello del lettore: bisognerebbe far per la lirica ciò che il Flaubert intese fare, e spesso riuscì, per la prosa romanzesca. Allora soltanto la vera sostanza poetica avrà valore, e tutta la nullaggine che ora si veste di ritmi e di suoni sarà smascherata. Ma ciò che fu possibile già nel tempo nostro al ciclopico ingegno di Walt Whitman, che nella spontaneità prorompente della sua natura poetica attinse la forza e la fede di un'arte completamente nuova di spiriti e di forme, non lo è oggi in Europa e meno che mai in Italia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Troppo siamo sotto il peso di tradizioni e di memorie. Non è fra le mura che recano ancora nei loro palazzi trabeazioni corinzie e mosaici bizantini ch'è possibile instaurare una così audace novità lirica. Ed è con amarezza nostalgica che il poeta se ne rende ragione, perchè il soffio che giunge dalle pianure del Texas e dalle rive di Long Island è di una saturità marina, di una freschezza acerba di erbe selvatiche che dànno una vertigine di gioia vitale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma i delicati polmoni italiani non reggerebbero all'inalazione. Le forme ritmiche e metriche italiane, ritmi di danza appena trasformati, non potevano dunque ragionevolmente accogliere nelle loro linee chiuse e simmetriche la verginità di un pensiero moderno niente affatto cantabile o ballabile; ma nemmeno cantabili e ballabili erano stati i pensieri e gli affetti di tanti poeti del passato che quelle forme avevano usate: non era per avventura accaduta anche ad essi qualche deformazione? La critica storica dei fatti compiuti impersonata in un critico poeta, il Carducci, mi avvertiva che la forma esterna della poesia di Dante e del Petrarca, del Medici e del Poliziano, del Chiabrera e del Parini, rispondeva rigidamente alle necessità mentali e sensuali del tempo, al clima storico, insomma.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma io non ne ero punto persuaso: a me pareva che le imposizioni di scuola e di abitudine fossero in letteratura, come in tanti altri campi, più imperiose che non le necessità organiche dell'anima e dei costumi del tempo. No, non potevo credere che le forme metriche di Dante e del Petrarca fossero le uniche logiche e possibili nel duecento e nel trecento, più che non credessi inevitabili le arie e le cabalette nel principio del secolo decimonono. Mi bastava pensare al recitativo sublimemente wagneriano di Carlo Monteverde per sorridere di quel comodo determinismo storico.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per confortare la mia persuasione esaminai le espressioni più alte della lirica italiana e mi domandai se quella sostanza poetica costrutta in sistemi strofici rigidi e quadrati, non potesse adagiarsi in ritmi più idonei; e sempre riconoscevo che la parte più calda e più vera, quella eterna, ne sarebbe stata avvantaggiata e resa più immediata e persuasiva, e che le scorie sarebbero cadute in fondo. Quando ciò non era possibile, quando la sostanza pareva trovare in quegli schemi artificiosi la sua espressione più idonea, tosto avvertivo che ciò si doveva a che la sostanza stessa era artificiosa e manierata, ch'era letteraria e non umana, e come tale non suscettibile di una veste semplice e nuova. Non c'era per esempio sonetto italiano, fossero pur i più ammirevoli di Dante, in cui la sostanza poetica non fosse attenuata nella sua potenza espressiva ed emotiva dal vincolo di una forma che con le sue volte simmetriche ha periodi, ritmi ed insistenze ritmiche e musicali che non possono trovar riscontro in analoghi periodi ed insistenze nell'onda del sentimento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io rileggevo per esempio quel famoso sonetto di un arcade, il Manzini: Sento in quel fondo gracidar la rana, indizio certo di futura piova; canta il corvo importuno, e si riprova la foliga a tuffarsi alla fontana. La vaccherella in quella falda piana gode di respirar dell'aria nuova; le nari allarga in alto, e sì le giova aspettar l'acqua, che non par lontana. Veggio le lievi paglie andar volando, e veggio come obliquo il turbo spira e va la polve qual pallon rotando.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Leva le reti, o Restagnon, ritira il gregge agli stallaggi... Ebbene che vi vedevo? Vi vedevo un'osservazione sincera ed acuta, una pittura umile ma non rettorica, e sentiva un profumo di natura viva, che mi facevano pensare alle pitture leopardiane della Sera del dì di festa e della Vita Solitaria.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma la necessità di piegare nello stampo del sonetto quel fantasma, di congegnarlo di rime simmetriche aveva smorzato quella freschezza e svaporato quel profumo che il libero idillio leopardiano doveva poi accogliere in sè: ne aveva fatto una mediocre cantilena. E più chiara mi pareva la cosa considerando il caso opposto. Potevo io immaginare che l'Aspasia, le Ricordanze, l'Infinito, del Leopardi potessero esser elaborati in sonetti, sia pur danteschi e petrarcheschi per mirabilità di tecnica, senza perdere nove decimi della loro intimità psicologica e della loro virtù suggestiva?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E se il sonetto non era adatto ad accogliere quei momenti lirici, perchè mai doveva divenir eccellente per la lirica altrui? Quell'incompatibilità di forma si avverava dunque proprio soltanto per la sostanza leopardiana? Che dire della canzone?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci, per levarne a cielo le benemerenze, si era fatto forte di quanto aveva detto il Leopardi giovine, il quale cercando l'eloquenza nella lirica scriveva: «Se alcuno mi interrogasse qual composizione mi paia la più eloquente tra le italiane, risponderei senza indugiare: le sole composizioni liriche italiane che si meritino questo nome, cioè le tre canzoni del Petrarca, O aspettata in ciel, Spirto gentil, Italia mia. «Con che – chiosa il Carducci – veniva a determinare il carattere delle tre canzoni politiche del Petrarca e delle altre vere canzoni italiane di argomento civile. La forma delle quali è propriamente la concione...».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci definiva così perfettamente il carattere oratorio della canzone civile petrarchesca. Ma che dire allora del Petrarca e degli infiniti rimatori italiani fino al Carducci, che quello schema strofico e quella forma oratoria adoperarono per tutt'altro scopo? Anche i lamenti d'amore e le invettive della gelosia dovevano dunque prender le forme di concione?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","C'era proprio bisogno che passassero i cinquecent'anni da Dante al Leopardi perchè la poesia italiana dovesse sentire un'espressione vibrante ed immediata del sentimento lirico? No, io non potevo pensare che quei cinque secoli di affettazione gelida, di dilettantismo verbale, di perifrasi eleganti fossero necessari. Se già non ne fossi stato certo per intuito, ne avrei avuto certezza da qualche testimonianza.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io trovavo per esempio che in pieno settecento un certo G. Astori, in uno dei rari tentativi di metrica classica, aveva scritto in morte della madre quest'elegia: Sempre mi sta innanzi quell'ultima notte funesta che il fin condusse dei brevi giorni tuoi; e parmi, ahi misero, da la febbre oppressa vederti, e intorno afflitta starti la dolce prole. Sento ancora la voce risonar del sacro ministro e in mezzo ai gemiti nostri le sante preci. Parmi che tu innalzi le ormai moribonde pupille, e il già freddo labbro per salutarmi muova.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io misero intanto d'intorno al letto gemendo batteami il petto con tenerelle mani. Quindi fra le braccia stringestimi l'ultima volta, braccia dove un tempo sonno sì dolce presi; poi libera e sciolta sul fior degli anni volasti, fuor del mondo rio nella superna pace. Non tutto felice certo, non tutto puro: qualche paroletta affettata, qualche forzata inversione latineggiante, ma pure in pieno settecento, in mezzo ad una poesia che secondo la critica dei fatti compiuti non poteva per ragioni storiche impellenti essere altra da quella che è, cioè leggera, sensuale, superficiale, melodiosamente cantabile, non era eloquente questa lirica in cui la commozione poetica rampolla fresca dalla sincerità del sentimento, dalla semplice onestà dell'espressione?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era bastato smettere le forme strofiche cantabili perchè potesse fiorire, anche per opera di un oscuro, di un mediocre, una lirica sincera, fiore vivo in mezzo a tanti di carta. Ma la critica dice che il metro non ha importanza... No; quando io pensavo che sotto quella levigatezza agghindata, sotto quelle lagrime sfaccettate e rilegate in oro c'era molto probabilmente stato un moto caldo dell'animo ed erano scorse stille amare di pianto, io concludevo che la tradizione classica e la cultura letteraria avevano bellamente inaridito cinque secoli di poesia umana. «Destruam et aedificabo».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io avevo durante la mia adolescenza verseggiato la sostanza di poesia che urgeva dentro di me, nelle forme rituali della lirica italiana, in terzine e in quartine, in strofe di settenari ed in endecasillabi sciolti, e sempre mi era parso di non più riconoscere i miei palpiti, di vederli con un viso straniero, di udire una voce non mia. Compresi che a voler esser io e non un signore qualunque mi occorreva disfare la mia educazione letteraria e stracciarmi di dosso quel manto di eleganze di scuola; compresi che occorreva spazzare tutte quelle scorie, scrostare quelle stratificazioni, spezzare quei vincoli, dimenticare quelle eleganze che per lo scellerato costume contratto in tanti anni mi fiorivano così facilmente sotto la penna. Risolsi di ascoltare il mio solo cuore, e dal fondo della lingua comune crearmi proprie forme di espressione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Elessi di riuscir inelegante, disadorno, barbaro magari, pur di riuscir rapido, schietto, immediato, sincero. E del resto era poi davvero «ineleganza» e «barbarie» quella di forme semplici e acconce, per ciò solo che non erano quelle santificate dall'uso? Pareva a me che fosse tempo di fare con la lingua ciò che il Wagner aveva fatto con le note musicali sciogliendo i gruppi consueti e le modulazioni solite: ridonare alle parole la loro dignità, ridestarne la potenza espressiva sformata e smussata nell'uso retorico.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Certe voci del Wagner non parevano nuove, non mai udite? non parevano recar nella musica una suggestione di poesia, di mistero non prima immaginato? E ciò egli aveva ottenuto con gli stessi strumenti dei suoi predecessori, ma adoperandoli con un'umiltà, con una religione, con un senso di poesia espressiva di cui da Palestrina e da Monteverde in poi s'era smarrita la traccia.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Così era da fare in poesia: nè era da preoccuparsi dell'accusa di ineleganza e di barbarie: barbari e ineleganti furono detti il Beethoven e il Wagner da coloro stessi che dovevano anni di poi scoprirli raffinati ed elegantissimi: ogni vera ed originale eleganza nasce da una dignità intima, non da un'assunzione di forme di moda. La vera eleganza è quella che passa inosservata, diceva Giorgio Brummel, l'arbiter elegantiarum del regno di Giorgio IV: quell'esibitore di abiti aveva più senso estetico dei poeti italiani. Ogni stile letterario deve nascere dall'intimo: dalla profonda rispondenza fra la formola e il bisogno espressivo: adoperare i giri di frase, le immagini, i melismi, gli effetti ritmici di poeti d'altri tempi significa deformare la schiettezza del proprio sentimento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In ciò lo stile è connesso intimamente col ritmo. Un poeta, sia pur grandissimo, che sceglie un metro già adoperato e reso tipico e famoso, è obbligato o poco o molto ad assoggettare la sua anima a quella altrui. Il ritmo è già uno stile: è l'atteggiamento musicale del pensiero poetico, e, se guardiamo bene, ogni grande poeta ha esaurito il metro da lui prediletto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La terzina fu esaurita da Dante, l'ottava dal Boiardo e dall'Ariosto, il verso sciolto lirico dal Leopardi. Ciascuno di questi metri non fu più potuto adoperare, senza cadere nell'imitazione. Preparati da ingegni minori, furono fortemente atteggiati dall'elaborazione geniale di quei grandi: furono intensamente «stilizzati» per usare un termine delle arti figurative: persero quindi la duttilità di adattamento e la freschezza necessaria ad una nuova elaborazione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dunque, io ragionavo, ritmo e non rima: ma dove scovare un ritmo largo e fluente che aiuti e non inceppi l'atteggiamento del pensiero, che consenta la solennità antica e la vivezza moderna, che sia energico e rapido com'è necessario a chi ha da esprimere sensi violenti e immediati, e li vuol esprimere senza zeppe od allumacature? Dov'è un metro che abbia la libertà e la dignità dello sciolto e della strofe libera leopardiana, senza essere il metro leopardiano, organismo giunto a perfezione storica, e per ciò inimitabile? Le Odi Barbare.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nell'anno di grazia 1887, quando io mi proposi questi problemi, l'unica via di libertà che apparisse al mio ardore di rinnovamento era data dalle Odi Barbare del Carducci. Fu una gran novità quella nella vita sonnolenta della lirica italiana: ne furono testimonianza le grida d'orrore con cui le numerose accademie ne salutarono la comparsa. Parve che la patria fosse in pericolo: anzi, che il mondo dovesse crollare divelto dai suoi cardini, perciò solo che la rima era stata esonerata (oh, per un quarto d'ora soltanto, e con mille scuse ed attestati di riconoscenza e promesse per l'avvenire) dal suo ufficio di reggitrice per diritto divino della lirica italiana.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per mesi e mesi durò la battaglia su pei giornali e nei libri: «scoppiò da tutte le cateratte del giornalismo italiano un diluvio di censure contro l'opera del grande, del potente, del poderoso poeta, che questa volta poveretto aveva perduto la bussola... Se nei primi tre o quattro giorni se ne venderono mille copie, ciò si deve al fatto che la fama del poeta poggiava oramai sopra basi granitiche: un libro suo nuovo bisognava comprarlo; ma alla grande maggioranza che gustava i versi dei Postuma scorrenti come un giulebbe, quelli delle Odi Barbare dovevano di necessità parere duri, sversati, sgarbati». () Le Odi Barbare del Carducci non furono l'effetto di una evoluzione logica delle forme, lo scoppio di un impeto irrefrenabile di rinnovamento, come il verso sciolto e la strofe libera pel Leopardi.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Già lo si capiva dalle parole della Nota apposta alla prima edizione delle Odi «...chiedo perdòno dell'aver osato recare qualche pò di varietà formale nella nostra lirica moderna, che non ne ha mica quel tanto che alcuni credono». Non ne inorgogliva, non ne affermava la necessità; ma anzi chiedeva quasi umilmente scusa. Non credeva che la nuova metrica dovesse o potesse sostituire l'antica.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E si spiega. Egli non vi era tratto da un bisogno di libertà, ma da un solletico di imitazione classica: «chiedo perdòno del non aver disperato di questa grande lingua italiana, credendola idonea a far con essa ciò che i poeti tedeschi dal Klopstock in poi fanno assai felicemente con la loro». E al Chiarini: Ho voglia di far delle elegie in esametri e pentametri, come questa.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non so perchè quel che egli fece col duro e restio tedesco non possa farsi col flessibile italiano. () E più oltre: «Io leggo nelle ore di riposo, a questi giorni, i colloquii di Goethe con Eckermann e le Elegie Romane, e queste letture mi fan ritornar con tutta l'anima e la persuasione alla grande poesia greca. In fondo, confessiamolo, fu la più gran poesia della terra: Omero, Pindaro, Sofocle, Aristofane, Teocrito, sono gli ultimi confini del bello di primo getto, giovanile, florido, sereno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dopo viene il riflesso, il contorto, il vecchio. Noi abbiamo dei frissonnements d'inverno e crediamo che siano i brividi dell'ispirazione.... Tento i metri antichi, greci e latini. Son cose che devono parer molto brutte.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lo faccio a posta per i fanfullisti e i guerzoniani. Ho fatto l'alcaica pura con versi che non rimano e non tornano. Farò l'esametro e il pentametro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E mi divertirò. Tutta questa letteratura che esiste ora è abbietta. Tutta questa società è tal cosa che non merita ci occupiamo di lei.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ritorniamo dunque all'arte pura, ai greci ed ai latini. Come son ridicoli nanerottoli cotesti realisti italiani!». Dunque non fu pel Carducci rinnovamento, ma ritorno arcaico; non modernità, ma rifugio nella vita antica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci compose alcaiche ed asclepiadee perchè di tali avevano fatto Alceo ed Orazio, precisamente come aveva composto madrigali e canzoni petrarchesche, laudi e canzoni a ballo sull'esempio di Dante e del Petrarca, del Medici e del Poliziano. È sempre l'uomo che tenta di classificare la propria ispirazione nel casellario delle forme storiche; non il rinnovatore che nell'antico cerca gli elementi progressivi. No; egli non vide l'immensa importanza del suo tentativo, tanto è vero che continuò a mescolar poesie barbare e poesie rimate con perfetta indifferenza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma, per fortuna sua e nostra, la vitalità della metrica antica gli prese la mano, lo condusse oltre quel semplice sogno di arcaismo, quel misero dilettantismo retorico, quel quasi puntiglio di fare con la lingua italiana ciò che avevano fatto il Klopstock ed il Goethe con la tedesca. È alle odi barbare che il Carducci deve la sua grandezza maggiore, anzi la sua sola grandezza vera. La metrica classica lo rivelò a se stesso, diede alla sua rude personalità le ali più schiette e possenti, gli aperse possibilità ignote, lo alzò ad altezze che non avrebbe sperato toccare, mostrò ciò che avrebbe potuto compiere se avesse avuto una più limpida visione di avvenire, ed una ispirazione radicata meno nella letteratura e più nella vita.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Obbligato ad abbandonare le eleganze scolastiche della poesia italiana, indotto dal ritmo antico, più libero, a forme più semplici, rapide ed immediate, egli fu, forse senza avvedersene, assai più realista e moderno in quelle odi classiche che non nelle sue poesie rimate. Quale di queste ha la trasparenza immediata del fantasma poetico, la suggestione di un tramonto invernale sopra la città nevicata, dell'ode Nella Piazza di San Petronio? o la superba rappresentazione, precisamente realistica, della visitatrice che legge il Baedeker tra le mura delle terme di Caracalla?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Qui, e qui soltanto è il Carducci poeta rude e grande, e non il professore dotto ed eloquente. Da queste opere perfette, stupende di densità sentimentale, di slancio lirico, di energia di forma egli avrebbe dovuto prender le mosse di un rinnovamento; ma troppo timido egli fu, troppo ligio al sacrario delle forme storiche, troppo pauroso di toccare l'augusto patrimonio delle tradizioni. Contenne il suo saggio nei limiti di un esperimento retorico, non ne fece una bandiera di vita nuova.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lasciò per cortezza di vedute e timidezza di ingegno che altri facesse poi, con intenzioni tanto meno austere, il gran passo. Il Carducci ebbe un primo grave torto nel non capire che la metrica «barbara» non solo era, come egli volle dimostrare, possibile fra noi, ma era necessaria per rompere i vincoli di tradizioni stilistiche opprimenti. Ebbe un secondo torto nel non comprendere che per render vitale la metrica barbara, per renderla indigena, per darle un organismo italiano, per farla atta ad accogliere non solo pensieri e affetti e colori oraziani, ma pensieri e affetti e colori moderni, che è quanto dire renderla necessaria e non solo soggetta al capriccio arcaico di un poeta, bisognava modellare originalmente su quella freschezza ritmica la lingua italiana, bisognava ripudiare l'imitazione latina, la pàtina, il verde di scavo di bronzo antico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Invece egli cercò la pàtina, profuse orazianismi e virgilianismi, rifece con gusto di virtuoso le mosse, le inversioni del periodare latino, giubilò tutto di poter scomporre all'uso latino il possessivo dal sostantivo, di relegare il bisillabo in fin di distico: le torri e il tempio, divo Petronio, tuo. Egli che poteva farla poesia nuova, l'asservì ad una poesia accademica come la romana; l'asservì non solo nella forma, ma nella sostanza. Poichè egli che ammirava a ragione nei greci «il bello di primo getto, giovanile, florido, sereno» che condannava «il riflesso, il contorto, il vecchio», fece una poesia, che volendo esser classica di spiriti e di forme non poteva essere evidentemente di primo getto, giovanile, florida, serena, che fu per forza riflessa, e talora contorta e vecchia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poichè la restaurazione dei metri classici fu in lui non solo formale ma sostanziale. I dattili e i giambi, le alcaiche e le asclepiadee ospitarano satiri ed evie, Ebe ed Alceo, Apolline e Gradivo, Lieo ed Iperione: egli volle farne una restaurazione di paganesimo, e la ragione poetica delle Odi Barbare divenne una forzatura. Quel panteismo, quel paganismo, quell'epicureismo non rampollavano da una condizione effettiva dell'anima italiana, non erano nemmeno la espressione spontanea di una condizione psichica individuale: erano un dilettantismo ideale d'origine letteraria, un fiore di cultura e non di vita.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'arcaismo della forma, armonico nella trattazione di argomenti oraziani, dette origine a parecchi stridori quando in temi moderni il poeta cadeva nel realismo minuto ed inutile di operazioni burocratiche: Tu pur pensosa, Lidia, la tessera al secco taglio dài de la guardia, che, con riavvicinamento alquanto puerile, deve rispondere ad un abbandono ideale: e al tempo incalzante i begli anni dài, gli istanti gioìti e i ricordi. Quando leggevo questi versi non potevo cacciare dagli occhi l'immagine del Tempo che sulla soglia della sala d'aspetto bucava con secco taglio la tessera degli anni e degli istanti gioìti. Ma più mi esasperava la locomotiva diventata «empio mostro» che con traino orribile, «sbattendo l'ale» si portava via «gli amori miei», al plurale naturalmente, per restare nella latinità.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quell'ode Alla stazione a me pareva rappresentativa dell'incertezza fondamentale del tentativo carducciano: ondeggiante irresoluto fra il classicismo e la modernità, e cercante il punto d'appoggio, la sua unità estetica nell'affettazione arcaica della forma. L'incertezza inorganica si rivelò anche più negli imitatori. L'ode barbara divenne uno sport: tutti gli allievi di liceo che avevano scritto il loro bravo Canto dell'odio contro la prostituta traditrice, sentirono l'immediato bisogno di scrivere il loro Ruit hora.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Infinite ore precipitarono nella lirica italiana a suon di epodi giambici. La lirica non fu più che un'interrogazione sola: i non forse, i non dunque e le altre forme affettatamente dubitative del gesuitismo rettorico latino, infierirono. Gabriele D'Annunzio scrisse il manifesto della nuova scuola per uso della gioventù italiana, tutta ritemprata in un bagno di latinità dai languori del romanticismo: No!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","più non voglio dolcezze d'amori ideali, pregni di latte e mele non voglio i carmi; non più caròle gentili tra' fiori al tramonto, non più femminee nenie, non più languori... Vola, Satana, vola su la grand'ala di foco: stammi a fianco ed ispirami; son tutto tuo! Voglio l'ebbrezze che prostrano l'anima e i sensi, gli inni ribelli che fan tremare i preti: voglio ridde infernali con strepiti e grida insensate, seni d'etère su cui passar le notti. . .","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tema il vile il futuro sui gelidi lini del letto, come una donnucola con pentimenti e lai. Per lui ragli un requiem co 'l viso compunto il curato e la beghina pia due lagrimette sparga; un abatino ponzi per lui un sonetto morale e un santo padre scriva il panegirico. No: a me pareva che la metrica classica potesse servire a qualche cosa di meglio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E innanzi tutto, perchè mai, mi chiesi, la metrica classica, se ha ancora, come ammettono, una vitalità, perchè mai deve vincolarsi alle forme fraseologiche e stilistiche della poesia latina? Perchè non sostituire a questo criterio storico il senso estetico nostro; studiare la potenza espressiva di questi elementi ritmici, che non sono nè greci nè latini, ma primordiali, immanenti ed eterni, e raggrupparli secondo i bisogni del nostro orecchio, e non secondo l'apparenza della poesia antica, letta contro la metrica, e priva del canto? Se nella guardaroba del nonno io trovo un pezzo di stoffa come nuova, non me ne faccio un paio di culottes, ma di calzoni.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il giambo, il trocheo, il dattilo, l'anapesto sono gruppi ritmici musicali indipendenti da qualsiasi stile letterario, giovani come tremila anni fa, appunto come le note musicali. Un poeta moderno ha diritto di usarli come a lui piace, e non solo nei modi di Orazio. Il Carducci stesso avvertì l'anacronismo, e nelle Nuove Odi Barbare cercò una maggior modernità di sostanza e di forma, una rappresentazione più diretta della realtà: ma era tardi per lui e per gli altri: nè gli era possibile oramai sottrarsi al peso di una vita intera sottomessa ai classici latini, nè i suoi spiriti poetici avevano la vivacità e l'irruenza necessarie per mutar strada.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora a me pareva che la ridestata bellezza di quei ritmi antichi non dovesse esser necessariamente connessa all'evocazione storica, al mito, alla leggenda. I cavalli dei fratelli Asvini e le vacche-nuvole del mito vedico non valevano per me la gallinella che sbatte le ali nella chiusa stanza, dell'idillio leopardiano. Più ci pensavo e più ritornavo alla mia idea, che per fare una lirica personale e nuova, bisognava astrarre dall'opera carducciana come da un fenomeno di regresso arcaico di spiriti e di forme, astrarre dal D'Annunzio, come da un frutto di dilettantismo estetico, e rifarsi dal Leopardi, l'unico che nella lirica italiana moderna incarnasse ai miei occhi una grandezza di poesia necessaria.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io vedevo attorno a me maghi dell'espressione, sirene della melodia, musicisti della parola, ma non vedevo una grande anima, che, prima di dominar il mondo dell'arte avesse dominato quello della vita, avesse integrato in sè un mondo di poesia. Se tanti squisiti artisti non avvertivano l'innaturalità della lirica italiana era perchè mancava a loro questa disciplina interiore. Un grande poeta – io pensavo nella mia ingenuità di adolescente – prima che nell'arte deve cercare la poesia nella vita, e vivere idealmente prima di idealmente poetare; deve cercarla continuamente, e sapersi condannato a non raggiungerla mai; deve tentare ogni giorno di afferrare l'ideale e fabbricarsene uno sempre più alto; deve vibrare a tutte le manifestazioni della poesia, che è unica, e non solo a quelle cristallizzabili in parole; deve sopportare che la brutalità dell'esistenza martoriando la sensibilità affini la luce della sua intellettualità; e quando sia giunto alla coscienza della sua superiorità etica, della sua necessità lirica, deve restar pago al pubblico ideale delle poche anime che attraverso i secoli si riconoscono e si tendono la mano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Soltanto a questa disciplina il Leopardi deve la novità, la profondità, la solidità della sua riforma. Ritornare al Leopardi. E certo io avevo da esprimere affetti di una gravità tragica, drammi interiori veementi e terribili, e volevo esprimerli con un'intensità, con una immediatezza, con una schiettezza che nelle formole tradizionali altrui non vedevo: ma appunto perchè quegli affetti e quei drammi erano per natura molto simili ai leopardiani, come riprendere lo sciolto e la strofe libera senza cadere in identità di atteggiamenti e di suoni?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma v'era un'altra ragione. Per quanto stupenda, a me pareva che la dizione leopardiana non fosse giunta al massimo possibile di intensità rappresentativa, mi pareva che avesse recato seco un certo peso di affettazione scolastica, di rotondità oratoria latina, di rancidezza verbale, che non fosse giunta alla trasparenza assoluta dei greci. E a me pareva che fosse possibile giungervi in italiano, e bello tentarlo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non dunque l'endecasillabo. L'alcaica, la saffica, l'asclepiadea carducciane? No: v'era ancor troppa fissità in quegli schemi quali li avea coniati il poeta, facendo coincidere l'accento ritmico col grammaticale: troppa simmetria.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi parve che la novità maggiore della metrica nuova fosse l'introduzione di metri dattilici, rapidi, correnti, incalzanti, meravigliosamente proprii alla traduzione di moti veementi dell'animo; mi parve che quello fosse l'elemento da sviluppare per rompere la dignità alquanto sedentaria dell'endecasillabo italiano, verso meraviglioso di varietà ma che ha il torto di cullarsi attorno ad un centro di gravità troppo peso. Mi occorreva un metro che fosse ciò che pel Leopardi era stato l'endecasillabo sciolto, che potesse essere cioè narrativo, e descrittivo, lirico e gnomico, e che fosse di più ampio respiro. La metrica carducciana mi offriva l'esametro composto di due versi italiani: un settenario ed un novenario: ma quella spezzatura in due membri, l'uno per lo più giambico e trotterellante, l'altro dattilico e galoppante, l'uno leggero, l'altro grave, mi dava a leggerlo una spezzatura continua di respiro e come un senso di asma: l'uno mi pareva troppo breve e l'altro sovrabbondante.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nè mi sorrideva il distico elegiaco, che nel riposo del pentametro richiede necessariamente un riposo della frase e del pensiero, riposo che può ricorrere nei brevi e ripetuti lamenti dell'elegia, non in un'onda lirica più calda e fluente. Scelsi dunque l'esametro, ma me lo foggiai a mio modo. Lo composi di due tripodie simmetriche: e per ognuno di questi membri scelsi il novenario privato dell'anacrusi, ed ebbi un ottonario dattilico che mi parve l'elemento più agile del ritmo dattilico: Falce di | luna d'es | tate più svelto, meno risentito e galoppante e ridondante del novenario corrispondente: O Falce di luna d'estate; e lo unii a un membro simile: Falce di luna d'estate, che splendi d'oro fra i tigli Ebbi così due coppie dattiliche intramezzate da due trochei, che mi davano i necessari riposi alla eccessiva rapidità del ritmo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E vidi che potevo utilmente variarlo, sostituendo il dattilo del primo, o quello del quarto piede, o ambedue, con un amfibraco: splendore es | tremo del | giorno | morente | su la mon | tagna Ottenni così una dozzina di schemi diversi. Nè ebbi timore di cominciare il secondo membro per vocale, poichè l'orecchio mi avvertiva che non c'era pericolo di fare sineresi fra la vocale finale del primo ottonario e quella iniziale del secondo, confortato anche in ciò dall'esempio dell'alessandrino francese e di certi esametri carducciani: affocata le guancie, | ansante il candido petto dove non è possibile per ragione di ritmo far sineresi, per quanto la vocale iniziale dell'ottonario non sia accentata. Questo verso così formato, mi parve più armonico dell'esametro carducciano, più agile e rapido e disinvolto e incalzante e pur capace di lentezza e di gravità, per chi lo sapesse spezzare con sapienti cesure.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed ebbi dieci anni di poi il conforto di vederlo usato nella traduzione di Omero dal Pascoli, il quale ebbe la bontà di riconoscere che l'avevo preceduto. Mi parve che esso solo potesse darmi quella caldezza veemente e quella gravità tragica di cui avevo bisogno, e lo usai con grandissima compiacenza. Ma v'era pur sempre un difetto interiore: ed era la simmetria delle due parti, simmetria che occorreva studiosamente velare: ed io cercai un altro schema che a quel difetto ovviasse, e lo trovai in un verso di tredici sillabe, meno ampio e faticoso dell'esametro, più grave e riposato dell'endecasillabo, che mi parve adatto sopratutto alla dignità del racconto epico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E lo composi di un quinario e di un ottonario dattilico, ma in modo che risultasse nel tempo stesso di un ottonario e di un quinario: così che le due onde ritmiche nella lettura si inserissero e si sovrapponessero, ovviando alla spezzatura dei due membri che è come l'incrinatura nel metallo dell'esametro, del pentametro e dell'alessandrino. Eccone un saggio: Era la selva tutta occhi d'oro di sole sul verde nuovo; stormente, e misteriosa di luci ed ombre, poich'era la primavera e si destava la terra tutta in rigoglio. Nei quali si può agevolmente riconoscere che lo schema Era la selva | tutt'occhi d'oro di sole, rispondente ad un quinario più un ottonario, si può leggere altresì: Era la selva tutt'occhi | d'oro di sole, che vale un ottonario più un quinario.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tanti anni dopo ebbi poi un conforto alla malinconia solitaria delle mie meditazioni: «Il bisogno di un ritmo ampio – mi diceva Federico Nietzsche nel suo Ecce Homo – è quasi la misura della potenza dell'ispirazione...». Un poema d'ingenuità. Con questi strumenti, io composi negli anni tra l'ottantasette e il novantacinque, quando in Italia fiorivano i poemi paradisiaci ed il Verso era tutto, il poema della mia adolescenza: poema e non liriche sparse, la storia di un'anima nuova nelle sue relazioni con la vita e la natura, e non l'impressionismo giornaliero.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E poichè la sorte non mi aveva concesso l'azione, la gioia, il libero espandersi dell'essere irrefrenabilmente chiamato all'esistenza multiforme e piena, alle ebbrezze della natura e della vita, dell'amore e dell'arte, feci ciò che mi era lecito: la poesia della noia e dell'aridità, dello spasimo inutile e dello struggimento mortale. Avrei voluto dimostrare che la formola leopardiana non era necessariamente legata all'infelicità ed al lamento, e la sorte mi rinsaldava a quell'infelicità ed a quel lamento, mi incatenava ad una realtà meschina e spregevole, mi comprimeva e mi inaridiva: avevo sognato di scrivere l'inno, ed ero costretto all'elegia. Ma pur rassegnandomi all'ineluttabilità della fortuna, una speranza mi sorreggeva in quel tentativo, la speranza di mostrare che la poesia non era soltanto forma musicale e solletico dei centri uditivi; che in lingua italiana era possibile raggiungere quell'intimità di sentimento che pareva retaggio dei poeti settentrionali; che la semplicità della dizione poteva allearsi alla quadratura classica della composizione, e la dignità tragica alla rappresentazione precisamente realistica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ben è vero che, quando uscendo dal mio eremo poetico io mi affacciavo all'uscio e tendevo l'orecchio al canto dei maggiori e degli uguali, mi prendeva quasi uno smarrimento, tanto mi pareva d'esser diverso e lontano, e quasi di un altro mondo. E allora mi assaliva lo sgomento di non poter esser compreso mai, e che quella semplicità che tanto sforzo di purificazione m'era costata e di cui ero così superbo avesse a parere inettitudine goffa ed ingenuità puerile. Ma a confortarmi mi pareva talora che lo spirito del Leopardi sorridesse benevolo al mio sforzo, come se io solo avessi saputo leggere con la purità del cuore l'insegnamento progressivo celato nella sua opera.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Così avvenne che io abbandonassi alla critica italiana un libro di versi che non era nè carducciano, nè d'annunziano, nè pascoliano, nè fogazzariano, che non era neppure manzoniano, o praghiano, o boitiano, che non lucidava nemmeno Francis Jammes, che non si riallacciava a nessuno, se non forse a certi antichi dimenticati. Era un'ingenuità grave: ora in Italia, in tutti i campi, ma sopratutto nel mondo della poesia, si perdona qualunque cosa, le ladrerie e le truffe magari, ma non si perdona l'ingenuità. Ed io ne fui giustamente punito.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non tema il lettore. Non cercherò punto di dimostrare come il poema mio fosse un grande poema e la critica italiana tutta un branco di somari: no: mi sorride soltanto il pensiero di lumeggiare con gli insegnamenti di quel mio caso, quali fossero le basi estetiche della critica italiana, una decina d'anni fa. A rileggere a dieci anni di distanza questi giudizi, posso sorridere: quante cose ha imparate la critica italiana in pochi anni!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È quasi divenuta sapiente. Dunque, per cominciare dall'esterno, io credevo d'aver composto esametri: esametri che in fondo si riducevano ad un doppio ottonario; cioè a tutto ciò che c'è di più italiano. Non era una novità.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci ne aveva fatti e mescolati di più schemi, e talora anche di schemi che in italiano non tornavano. Così avevano fatto il Chiarini, il Mazzoni, il d'Annunzio e tanti altri. Al confronto, i miei esametri erano molto più ortodossi, poichè almeno avevano sempre sedici sillabe, salvo quando la pronuncia poteva riscattare qualche licenza.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Orbene; che mi accadde di leggere? Mi accadde di leggere questo: «C'è la materia poetica, c'è molto ingegno, c'è qualche novità. Ma può dirsi poesia?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Via, il pubblico non potrà mai capacitarsi che quelle lunghe file di lunghissimi versi di sedici sillabe siano versi italiani. Tant'è allora scrivere in prosa.» Lunghissimi? non italiani?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Oh, allora gli esametri carducciani dell'ode Fuori alla certosa di Bologna, che ne hanno diciassette: Dormono a' pie qui del colle gli avi umbri che ruppero i primi? L'aver sostituito al novenario dattilico un ottonario pur dattilico rendeva dunque non italiano il verso? E un altro: «Infelice fu la scelta di questo metro essenzialmente narrativo, che mal si adatta a seguire il ritmo vario della commozione lirica in cui il pensiero nell'incalzarsi dei sentimenti ora si innalza, ora si abbassa, ora muove rapido ed ora lento.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nella lirica descrittiva l'usarono gli antichi ma alternandolo com'è nel primo e nel secondo archilocheo e nell'alcmanio d'Orazio di un trimetro dattilico, di un giambelego e di un alcmanio... Rinnovando nell'uso moderno i metri antichi non si può derogare a quelle leggi cui essi nella poesia rigorosamente ubbidivano. E tra queste v'era pure quella di una assoluta rispondenza tra la materia e il ritmo.» Quando io lessi queste cose, cominciai con l'ammirare l'improvvisa, commovente sollecitudine della critica pel ritmo della commozione lirica.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E pensare, dicevo, che se io avessi scritto, per esempio, in terzine, cioè senza nulla di quell'abbassarsi e innalzarsi, di quella rapidità e lentezza, così necessarie, nessuno ci avrebbe trovato a ridire, anzi... La critica diventava più avvenirista di me... Dunque io avrei dovuto usare l'esametro alternato a un ritmo più breve per non derogare ecc.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","ecc. Già; ma il male era che io volevo appunto «derogare»: volevo adoperare un verso mio, e usarlo secondo i miei bisogni interiori e il mio orecchio. I gruppi di sillabe accentate non appartengono, ch'io sappia, per diritto divino a nessuno.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io non volevo in nessun modo rinnovare i metri greci: volevo adoperare un metro italiano, se anche non usato da Dante. E in quanto alla mancanza di varietà, che dire allora dell'endecasillabo sciolto usato dal Leopardi nelle Ricordanze, nell'Infinito, nella Sera del dì di festa, nella Vita solitaria, nel Consalvo, nell'Aspasia? Dov'è in essi il ritmo vario necessario alla commozione lirica?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La varietà la trovò il poeta, e quale varietà, pur sul fondo del verso sempre uguale. Ora, come io non potevo immaginare senza ridere le Ricordanze, la Sera del dì di festa, la Vita solitaria in saffiche, in alcaiche, in asclepiadee, in archilochee, così non potevo immaginare in tali metri le cose che avevo da dire, mentre l'esametro mi aveva concesso di stringere da presso, come nessun altro metro, il fantasma poetico. Un altro si vantava di aver avuto «la bella forza di resistenza di arrivare in fondo a tutto il volume nel quale è scomparso uno dei più meravigliosi elementi della nostra poesia, la rima; e nel quale a furia di cesure è spezzata l'unità del ritmo, che è, se non mi inganno, un altro elemento essenziale».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E aggiungeva, citando alcuni versi: «il proto li stampi pure tutti di seguito. Tanto è lo stesso: poichè questa è prosa schietta»(). E un altro: «Un poeta di genio che voglia accompagnare i suoi contemporanei nelle chiese, nei parlamenti, nelle scuole, dovunque, fino in quei funebri recinti ove c'è qualche cosa che sfugge alle mani del becchino e vola in alto come fiamma che torni al sole, può credere scarso qualunque verso per metterci dentro i suoi pensieri, ma chi non ha altro che le solite ideucce feudali e romantiche onde da un pezzo è infastidito il collegio delle Muse: via si può contentare non soltanto del settenario vile, ma pur dell'agile quinario delle canzonette metastasiane... Che ragione c'era del poema in prosa, per dire ad esempio che la neve soffice copre candida e uguale la terra?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quel paesaggio iemale lo descrive per darci la notizia che laggiù dal fondo del piano un fil di fumo si leva in lente spire per l'aria, vanisce in alto, si perde nel vuoto immenso: è la pace, è l'infinito... Oh per tanto poco non era necessario davvero il verbo dei profeti, bastavano pochi endecasillabi, e di melodia aleardiana per giunta. Non vi pare?» Un altro: «Il poema consta di parecchie centinaia di esametri: un tentativo ardito, quasi un'idea nuova, ma non è riuscito.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ci vogliono altre tempre di poeti per scrivere centinaia di esametri in fila, corretti, sonanti, vari nel ritmo! Egli ha un metodo molto facile: accoppia due ottonari — qualche volta sbaglia anche in questo — e ci dà l'esametro. Ma non conosce il poema di Virgilio e non sa che è da lui come dal migliore dei poeti latini, che si deve prender la guida per la struttura italiana dell'esametro.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non sa neppure che il prof. Rocco Murari ha scritto un manualetto molto pregevole sulla metrica italiana, con un'appendice sulla metrica barbara: egli può da quel manuale pubblicato dall'Hoepli apprender le regole più elementari. Perchè prima di comporre il suo poema non ha letto qualche buon poeta, qualche corretto facitore di esametri? Il Pascoli nella sua antologia scolastica Sul limitare, ne ha pubblicato molti traducendo da Omero e possono essere un modello».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Già; io non avevo letto Sul limitare semplicemente perchè avevo scritto i miei versi dieci anni innanzi: ma a farlo apposta, gli esametri del Pascoli erano molto simili ai miei; solo che egli traducendo un epico aveva sensatamente conservata la differenza di misura fra i due membri, mentre io, facendo opera lirica, li avevo fatti uguali. E il Pascoli mi scriveva: «Quanto agli esametri delle mie traduzioni, esametri che cerco di perfezionare, introducendovi dei veri spondei, vedo che lei mi ha preceduto» Persino uno fra i più benevoli miei critici ebbe a scrivere che i miei versi erano: «Una specie di esametri, composti ad orecchio di due ottonari con gli accenti mobili: versi senza rima, di un ritmo ad un tempo troppo vago e troppo costante, che in principio non si afferrano ed in fine stancano. Prendiamoli per una specie di prosa ritmica e misurata...».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A questo punto io mi stropicciai gli occhi, e rilessi. Ma come? Composti a orecchio?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma se sono due ottonarii dattilici... Accenti mobili? Ma anzi: hanno un dattilo fisso nel secondo e nel quinto piede... Ritmo vago e troppo costante?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Prosa ritmica? Ma non sono infinitamente più fissi di ritmo degli esametri carducciani, in cui, come tutti sanno, si può trovare: un settenario ed un novenario, un senario ed un novenario, un settenario ed un ottonario, un senario ed un ottonario, un quinario ed un novenario, un quinario ed un decasillabo? C'era, è vero, qualcheduno a cui quella mia metrica non era parsa quell'indecifrabile caos ch'era sembrata ai più.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Giovanni Pascoli, bontà sua, mi scriveva: «La sua tecnica è veramente buona e la giudicherei migliore di quella d'altri e specialmente della mia, se non me ne tenesse un pensiero che non so formular bene, ma che da un pezzo mi gira pel capo e mi fa esser, o provar d'essere, differente da artefici più nobili di me. E il pensiero è questo: io sospetto che il fine primario del ritmo nella poesia sia quello di renderla più facile a tenersi a mente e a conservarsi nel cuore. Quindi io crederei che questo ritmo avesse a constare di membretti più brevi al possibile e a svolgersi in circuiti non così ampi.» Opinione discutibile, ma rispettabile, e almeno chiara.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma se la mia metrica non andava a versi ai critici, che dire della sostanza? Uno diceva: «Siamo sempre al romantico poeta che cerca l'amore e non lo trova: alle solite zolle che a primavera tornano a rinverdire e al solito cuore che quando ha perduto le sue belle speranze, non vede più un fil di verde... Oh il poeta non ha oramai ragione di cantare, se non sia un grande umorista che discrediti col ridicolo quanto havvi di feudale nella vita moderna, o un genio che abbia fede, ideale e voce da profeta!» E un altro: «C'è in questo volume della materia poetica greggia non elaborata tuttavia dall'artefice industre e paziente.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È il taccuino di un poeta, che raccoglie con la diligenza di un erborista le sue sensazioni, ma che non riesce a trarre da essa palpiti e fiamme di poesia». Ma un altro diceva proprio l'opposto: «Il poeta ha sentito vibrare in lui tutta la magnificenza dei grandi spettacoli naturali, e li ritrae dinanzi ai nostri occhi continuamente. E per dir intera la verità se non ci trovassimo sempre, tra i grandi tramonti riflessi dalle nevi, tra la violenza del vento che urla nei boschi, tra l'addensarsi delle gigantesche nuvole, tra il disegnarsi dinanzi ai nostri occhi di gioghi inaccessibili e vergini, se non ci trovassimo sempre, ripeto, il poeta a mostrarci il suo cuore ferito, noi emetteremmo più d'una volta un bel respiro di soddisfazione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma abbiate pure dinanzi lo spettacolo più meraviglioso, uno di quegli spettacoli nei quali l'animo degli uomini anche comuni dimentica se stesso, e quello dei vari poeti esce fuor di se stesso, questo poeta nostro ci verrà sempre a distrarre con la storia del suo piccolo amore e della sua anima.»(). Che farci? Io non avevo che la mia anima ed il mio «piccolo amore».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In tale dolorosa contingenza si erano trovati, è vero, a parte ogni valore di ingegno, Saffo nelle sue odi, Catullo nei suoi poemetti, Dante nella Vita nuova, Leopardi in Aspasia, Rossetti nella Casa di vita... Ma contro questo indirizzo antiquato il critico mi dava benevolmente opportuni consigli igienici: «Tale è questo Poema nel quale io mi sarei aspettato di trovare il verbo dell'arte sana, e nel quale credevo che si manifestasse quel carattere che nella evoluzione della poesia un critico acuto vedeva sicuramente: il poeta non sarà più egli stesso la materia del suo canto: egli non ci stancherà più col racconto delle sue avventure o dei suoi dolori, egli rinfrescherà la sua inspirazione alla sorgente della natura, della storia, della scienza... E invece siamo alle solite»().","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'arte sana. Quando io ebbi letto queste belle cose e ascoltato il mònito di uno dei miei recensori: «Non se l'abbia a male se gli dico, se gli diciam noi giovani, che abbiamo letto il suo poema: bisogna rifarsi moralmente ed esteticamente», io feci un diligente esame di coscienza. Questa gente, io mi dissi, mi rimprovera precisamente le caratteristiche di cui sono più fiero e per raggiunger le quali ho durato più acerba fatica.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi rimprovera di aver abbandonato uno dei più meravigliosi elementi della nostra poesia: la rima, ed io credevo di doverne aver lode, confortato dall'esempio del Leopardi; mi rimprovera di aver composti esametri che non sentono l'imitazione latina, e ciò era stato il mio massimo sforzo; mi rimprovera di non aver seguito gli schemi altrui, ed io recavo la cosa a mio maggior titolo di onore; mi rimprovera di aver dato una materia greggia invece di una elaborazione artistica, di aver fatto l'erborista e non il poeta, ed io volevo appunto dimostrare che la poesia deve suggerire il fantasma poetico e non far pompa di eleganze verbali; mi rimprovera come sciattezza la sincerità, come prosa la semplicità; mi accusa infine di aver cantato il mio amore e la mia anima, invece di ispirarmi alla storia ed alla scienza, di aver cercato forme nuove per dire le vecchie cose del cuore umano, invece di attenermi ai settenari chiabreriani ed agli endecasillabi aleardiani riserbando la metrica austera alle chiese, ai parlamenti, alle scuole, ai cimiteri, mentre io credevo che la poesia del cuore umano, fosse pur sempre, per chi sappia esprimerla con novità e sincerità l'elemento fondamentale della lirica. È evidente che fra me e la critica, e forse il pubblico italiano, vi è un dissidio insanabile: non riusciamo proprio a comprenderci. Ora, come io non avevo nessunissima voglia di mettere la poesia del mio cuore in settenari chiabreriani ed in endecasillabi aleardiani, come non mi attirava in alcun modo l'ufficio di poeta delle chiese, dei parlamenti, delle scuole e dei cimiteri, risolsi di ritirarmi prudentemente nel mio guscio e di non contaminare la sanità, la freschezza, la purezza della lirica italiana col mio canto inquinato.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non già che io non vedessi, che io non sapessi quanto c'era nel mio poema di ingenuità troppo candida, di insistenza troppo sincera, di immaturità di forma. No, il dissidio era più grave e profondo: toccava la stessa ragione poetica. E in quel mio proposito mi rinsaldava la candida confessione di qualche critico che mi aveva veramente compreso e che aveva avuto per la mia opera non volgari parole di lode.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«Che vuole, caro Thovez, mi aveva detto, forse ella ha torto: forse la poesia italiana è veramente per natura legata all'ornamentale, all'eloquenza pomposa, all'eleganza verbale. La natura italiana domanda il diletto sensuale e non la sincerità intima. Perchè, per esempio, non si è ella limitata alle forme della canzone libera leopardiana?» Dunque io mi persuasi che, se avevo ragione verso me stesso, avevo torto nei riguardi della natura, se non della lirica italiana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Rientrai in casa e mi posi alla finestra a godermi lo spettacolo della bella, facile, sonora, elegante, fiorente poesia italiana, ispirata alla storia ed alla scienza, non più minacciata dalle barbarie anarchica dei miei versi lunghissimi e stucchevoli, dal romanticismo della mia poesia soggettiva. Il pascolo degli uccelli. No, non posso dire come Walther von Stolzing, il cavaliere che si fece poeta per ottener la mano della bionda figliuola del ricco borghese: Walther von der Vogelweide non è stato il mio maestro.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando in un giorno d'inverno, mentre fuori cadeva la neve io lessi presso il focolare le Myricae di Giovanni Pascoli, la mia anima poetica aveva da lungo tempo trovato le sue vie. Ma fu pure una fresca gioia quella ventata d'aria primaverile carica di odori di terra vegetante e sonora di cinguettii di uccelli. Di troppi uccelli.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La lirica italiana per qualche anno divenne una uccelliera. Ma c'era bisogno di riaccostarsi alle più umili e disinteressate creature del regno animale, dopo tanta orgia di superuormini. Giovanni Pascoli ha un gran merito: egli ha fatto nella lirica italiana ciò che fecero nella musica lo Schubert e lo Schumann col lied tedesco; in un'età di artifizi di scuola si rituffò nelle eterne sorgive del canto popolare a domandargli il secreto dell'ingenuità e della freschezza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dai rispetti, dagli strambotti, dalle ninne nanne che suonano sulle labbra del popolo su per i colli della Toscana e della Romagna trasse lo spunto del canto intimo e familiare, e lo variò di sottili accorgimenti metrici, lo arricchì di melismi e di assonanze e di onomatopee, e di suo ci mise una bontà dolce, un'umiltà francescana, una fraternità commossa ed anche una piana filosofìa. Era gran tempo che la poesia italiana non udiva accenti così freschi, che non si abbandonava ad una così limpida vena di sentimento, che non vedeva evocata con tanta varia precisione e ricchezza di termini la realtà quotidiana più umile. Il segreto del fascino sottile della poesia pascoliana sta nel contrasto fra una visione che ha la freschezza infantile e ne ha le forme analitiche, incoerenti, parallele, ed un commento sentimentale, morale, metafisico quale può uscire da uno spirito colto e meditativo, ricco di tutti i succhi della dottrina.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È un poeta maturo che si rifà bambino per sentirsi più accosto al seno della natura nutrice. Donde talora un senso di artifizio che forza la verisimiglianza e trascende in puerilità affettata ed in barocchismo. Naturalmente, appena il pubblico italiano abboccò il seno della musa pascoliana ed appetì quel latte, tutte le scimmie della lirica si dettero ad annacquarlo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E come anni prima erano stati cinici ed osceni con lo Stecchetti, vibranti di italianità col Carducci, megalomani ed egotisti col D'Annunzio, divennero francescani col Pascoli. E la poesia italiana fu tutta umiltà, rassegnazione, ingenuità, candore, stupore: divenne tutta intimità casalinghe, soavi gioie familiari, umili dolori e domestici lutti: non fu più che un emporio di sorelle chine sul cucito, di madri che cullano il bimbo, di padri misteriosamente defunti, di grandi fratelli e di piccoli padri, di suono di campane, di borbottare di paiuoli e di cinguettii di uccelli. E furono sempre le stesse terzine col senso terminato a mezzo del verso, con l'ultima parola di un verso riprodotta a capo del seguente, come un uncino a cui si aggrappa un concettino parallelo, le stesse interrogazioni senza risposta, i sì pleonastici, i medesimi vezzi infantili da cantastorie popolare o da nonna novellatrice che nel maestro erano stati nuovi, ma che negli imitatori divennero stereotipo meccanismo di affettazione insopportabile.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma, pur astraendo dalla goffaggine degli imitatori, a me pareva che in quella poesia fosse un difetto interiore, e questo difetto risiedesse in un dissidio fra la forma popolare, fresca, attinta all'uso vivo, direttamente e immediatamente rappresentativa della realtà presente, e le formole auliche, levigate, rimaste negli orecchi del poeta dalla coltura letteraria italiana e latina; era il dissidio fra l'espressione umile, rurale, caratteristica e l'espressione solenne, letteraria, generica: «la sorrisa paroletta alata» in un poemetto in cui si dipinge con realistiche movenze di frasi e proprietà di parole lo spianare della pasta e il cuocere della focaccia sulla brace; erano certe elissi e scorci di espressione danteschi ed epitetare omerico avvicinati alle incoerenze sintattiche, agli idiotismi lucchesi e romagnoli, alle sciarade, agli indovinelli, ai rompicapi della puerilità che vuol divenire filosofia, o della filosofia che diventa puerilità. Troppo spesso il poeta mi appariva non come uno schietto cantore della natura, ma come un bizantino agreste. Ma sopratutto mi pareva che nella poesia pascoliana non fosse punto il verbo di quell'«arte nuova» di quell'«arte sana» rinfrescata alle sorgenti della natura, della storia e della scienza, augurata dai miei critici.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi pareva che si aggirasse anch'essa su per giù sul racconto delle avventure e dei dolori del poeta. Mi pareva che fosse, se bene più fresca di accenti e di colori, la poesia consueta che si rimproverava a noi, anzi ristretta in più angusti termini ideali, costretta in una linea melodica che si snodava in una ottava sola come il canto fermo dei contadini; deliziosa sì di tono, perfetta talora di evidenza, squisita di suggestione, ma pur sempre un po' infantile, di un'infantilità non di bimbo ma di fanciullo grande... Ed aveva, sì, quella poesia una sua filosofia, e voleva suggerire il senso del mistero cosmico, ma a guardar bene, la Terra del Pascoli mi appariva quale un globettino minuscolo, grazioso e nitido e lucente, troppo simile a quelle palle di cristallo argentato che i borghesi usano mettere sotto le pergole delle ville per vedervi specchiato l'universo...","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed a me pareva che all'espressione della poesia tragica della vita occorressero altre corde più forti e vibranti... Ma poichè la lirica italiana aveva assunto con entusiasmo quei modi in sordina, io dissi a me stesso che certo il torto era da parte mia e la ragione dall'altra. «Rinnoviamo l'aria chiusa».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma un giorno ebbi una strana sorpresa. Era comparso un libro di versi di un giovane ignoto, l'Orpheus di Giulio Orsini, e ne era sorto grandissimo rumore. Tutta l'Italia letteraria s'era commossa a quell'audace dichiarazione di guerra alla vecchia poesia: «L'individualità dell'autore deve muoversi e girare dentro l'anima poetica del tempo nuovo... Da ciò deriva la condanna assoluta, implacabile d'ogni arte esteriore premeditata, voluta, d'ogni artificiosa elaborazione, di ogni sovrapposizione di forme e di suoni all'idea.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il soggetto eterno della poesia è l'anima rispecchiante in sè la vita e l'universo, e dalle sue profondità solamente sgorga la divina sorgente. Avete qualche cosa da dire? Una poesia interna cerca imperiosamente le forme e i colori in cui manifestarsi?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Osate e scrivete. Ovvero avete in mano forme e colori e cercate a che cosa applicarli? Non produrrete nulla di vitale: fate un altro mestiere.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando esiste l'intima sostanza poetica, ufficio dell'arte è specchiarla nel vetro limpido della parola e dell'armonia, trovarle cioè la più esatta e la più efficace espressione; la più esatta perchè nulla d'essenziale s'aggiunga o si tolga a quella interna; la più efficace perchè echeggi nell'anima altrui, quale suona nella nostra.» E concludeva: Giace anemica la Musa sul giaciglio dei vecchi metri. A noi, giovani, apriamo i vetri, rinnoviamo l'aria chiusa! Fu un delirio d'ammirazione e d'entusiasmo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessuno avrebbe mai detto che nelle fibre dell'anima italiana fermentasse tanto lievito di rinnovamento. Per due settimane critici e giornalisti si dettero alla caccia dell'ignoto profeta. Per qualche giorno si cessò persino di parlare di Gabriele D'Annunzio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La poesia italiana aveva finalmente trovato il suo messia. Ed io me ne rallegrai di cuore, sebbene a me non paresse che nella nuova poesia ci fosse quella gran novità che dicevano: ma grande fu la mia meraviglia quando lessi che uno dei miei più acerbi censori voleva farmene onore, perchè, bontà sua, soltanto il mio Poema dell'adolescenza poteva dare la chiave della bellezza, della originalità e della freschezza di quella poesia nuova. Il vecchio Domenico Gnoli, rivelando in quei giorni il suo inganno, mandò disgraziatamente a male quella interessantissima rivelazione.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma ne rimase qualche cosa. Nel Marzocco del 5 giugno 1904, G. S. Gargàno, prendendo atto della confessione dello Gnoli, concludeva con queste curiose parole: «Ora tutta la morale che si può trarre dal caso Orsini si riduce alla constatazione di questi due fatti principali: la noia da cui si sente oppresso l'animo nostro in presenza di tutta la rettorica che invade la lirica del bel paese e il bisogno che tutti sentono di respirare un po' d'aria libera e mossa; e la facilità grande di adattamento che ha l'anima italiana. S'intende che parlo in generale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E per concludere, perchè queste mie parole abbiano qualche utilità pratica, vorrei offrire un compenso a coloro che si dolgono della scomparsa di Giulio Orsini. Vorrei che essi rileggessero il libro di un altro poeta, di un giovane autentico questa volta, a cui nocque, e non a torto, d'esser troppo manifesto. È il Poema dell'adolescenza di Enrico Thovez.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Uno stato d'animo che ha molta affinità con quello di Giulio Orsini si rivela ad ogni pagina di quel libro. Si direbbe anzi che Giulio Orsini sol passando a traverso quelle interiori vicende possa esser giunto a quella furia d'annientamento. Se questo stato d'animo è parso così pieno di seduzioni al pubblico italiano, ebbene esso può esser colto fresco e sincero in quelle pagine in cui vibrano le promesse della giovinezza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È una rivendicazione questa che mi par doveroso di fare in questo momento.» A caval donato, dicono, non si guarda in bocca. Potevo tenermene pago. Se un nemico, mi dicevo, sente il bisogno di recitare spontaneamente a tre anni di distanza, quando nessuno si ricorda più di me, un tal confiteor, posso credere che se fossi stato amico suo o del giornale mi avrebbe dichiarato per lo meno un genio immortale.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma io ebbi nondimeno la curiosità di aprirgli un poco le fauci. E poichè a me pareva che si trattasse di un problema che andava oltre il mio libro e toccava la critica letteraria italiana, scrissi, mi pare, al critico: «Mi sentirei in obbligo di ringraziarla per aver messo in luce la «sincerità» e la «freschezza» di quella mia visione poetica: se non che alcuno ricorda alla mia labile memoria che ella ebbe a giudicare acerbissimamente ed a condannare quel mio tentativo. Io sono, per mia fortuna o disgrazia, troppo sereno per conservar rancore di critiche amare, tanto più quando vedo un ravvedimento, tardo ma tanto più eloquente.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma ciò che avvenne a lei accadde a troppi altri: non le pare infinitamente malinconico che la sincerità e la freschezza «autentiche» non possano trovar grazia presso la critica italiana se non attraverso le delusioni di un trucco svelato?» Ed il critico lealmente e cortesemente mi rispose: «Ella ha molte ragioni di dolersi di me, ed io sono lieto di aver pubblicamente e lealmente corretto il mio primo giudizio sui suoi versi, ispiratomi non già da non voluta sincerità, ma da passione che legittimamente faceva velo in quel tempo all'animo mio: poichè ne' suoi attacchi mi turbava grandemente il modo. Tornata in me la calma, rilessi in quelle condizioni il suo poema ed aspettavo l'occasione di un suo nuovo libro di versi per l'ammenda doverosa. L'occasione m'è stata data da questo trucco ed io non ho tardato a coglierla.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi conforta quel che ella mi espone del suo pensiero intorno alle derivazioni dell'Orpheus e mi ricompensa delle risatine maliziose con cui qualcuno ha accompagnato dopo la rivelazione, la mia ipotesi. A quando un suo nuovo libro? Io le tendo di qua sinceramente ed amichevolmente la mano, con l'animo pieno di ammirazione».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","C'era di che contentarsi: ma ahimè nessuna lettera cortese può rifare la fortuna di un libro stroncato nei giorni di «passione legittima». Avevo scontato coi miei versi la colpa di essermi accorto cinque anni innanzi che troppe pagine di Gabriele d'Annunzio erano tradotte dal francese, e l'audacia di aver osato dirlo pubblicamente. I giovani poeti italiani accettino un fraterno consiglio: se hanno in tasca un loro futuro libro di versi, non mettano in piazza le vergogne degli dèi, o degli idoli, maggiori o minori: la «passione legittima» della critica potrebbe far pagar loro duramente un bel giorno il loro non meno legittimo sdegno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma il caso mio non era che l'indice di un rivolgimento estetico ben più importante. Che cos'era adunque avvenuto nella lirica italiana perchè le pratiche poetiche qualificate come turpi tre anni innanzi potessero ottenere non solo un improvviso diritto di cittadinanza, ma destare inni di entusiasmo? Laus Vitae.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era accaduto questo: che Gabriele d'Annunzio, dal quale, com'è noto, la giovine letteratura italiana deve prender norma in ogni suo atto, Gabriele d'Annunzio, che per vent'anni aveva trattato ogni più vario genere di poesia nell'orbita della tradizione, che aveva esaltato le forme più rigide e chiuse, che aveva risuscitato gli schemi più arcaici, che aveva dichiarato che la Parola è divina e che il Verso è tutto, e levato a cielo le virtù della ritmica e metrica italiana, che aveva profuso terzine e ballate, sestine e madrigali, none rime e rondò, canzoni e cantate, che aveva recato agli estremi fastigi dell'ingegnosità verbale la compiacenza del cesellatore virtuoso, che aveva eletto con acuta pazienza le gemmate parole su le carte, che aveva fatto fiammeggiare nella rima la gran virtù delle sessanta pietre, Gabriele d'Annunzio, la cui opera quadrata e perfetta di simmetria architettonica i critici italiani scagliavano negli stinchi a coloro che mostravano di voler fare qualche passo nuovo, Gabriele d'Annunzio nell'anno di grazia 1903, a quarant'anni, era stato preso da un improvviso bisogno di libertà ritmica e di nervosità espressiva. Egli che in dieci volumi di liriche aveva descritto fondo all'universo, che non aveva mostrato mai la più lieve inquietudine di non possedere lo strumento perfetto ed insuperabile dell'estrinsecazione lirica, sentì nascere negli abissi della sua mente un dubbio imperioso. E certo, come di ogni altro suo pensamento, che a nessuno tale dubbio fosse mai passato pel capo, lo espresse nelle forme solenni di un dialogo socratico con Giuseppe Giacosa; come se alla mente di quel morituro forse per svelarsi più agevole la verità suprema sull'al di là delle forme ritmiche.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«Eppure — egli disse all'amico improvvisato — la poesia, quella che vuol comprendere più d'anima e più d'universo, oggi soffre della sua angustia metrica e cerca ansiosamente di rompere i vincoli secolari. Troppo le usate forme son povere di ritmo e irrigidite». E poichè l'amico gli ricordava la perfezione assoluta e la virtù persuasiva insuperabile della canzone petrarchesca Di pensiero in pensier, di monte in monte, egli replicava: «Ma se tu paragoni la più ricca stanza d'una canzone petrarchesca, perfetta nella sua fronte e nella sua sìrima, nei suoi piedi, nelle sue volte e nella sua chiave, se tu la paragoni a una strofe logaedica di Pindaro o a uno stasimon eschilèo, ti appare tutta la diversità che corre tra la dura constrizione del rimatore e la libera creazione ritmica del cantore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La strofe greca è una creatura vivente in cui pulsa la più sensibile vita che sia mai apparsa nell'aria. È difficile dir quale, tra le cose naturali, la eguagli nell'infinita delicatezza ed esattezza della contestura. La misteriosa compenetrazione dei ritmi fluidi ti fa pensare talvolta al miracolo dell'arcobaleno, dove tu non sai scorgere il passaggio dall'uno all'altro colore, se bene tu senta nel tuo occhio la molteplicità della gioia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La stanza, al confronto, pur quella che a Dante intonava il Casella, non è se non un organo meccanico duramente articolato(). Sicuro, Gabriele d'Annunzio si era accorto a quarant'anni che le usate forme sono povere di ritmo ed irrigidite, che quella del rimatore ilaliano è una dura costrizione a petto della libertà del cantore greco, che la canzone dantesca in confronto di una strofa greca in cui pulsa la vita, non è se non un organo meccanico duramente articolato. Già: ciò che sempre avevo pensato io fin dal primo uso della ragione, anche prima di conoscere le strofe logaediche.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se n'era accorto un po' tardi: ma si giunge sempre a tempo quando si ha un'anima di trasformista e si fa della poesia per dilettantismo estetico. Se qualunque altro poeta italiano avesse enunciato questa verità, non ci sarebbero state abbastanza ingiurie nel vocabolario nazionale per seppellire sotto un cumulo di vituperi l'iconoclasta temerario, insozzatore delle più pure glorie del genio italiano, dispregiatore della più sacra ed intangibile maestà letteraria della lingua patria. Ma Gabriele d'Annunzio può permettersi di dire in Italia qualunque cosa, persino cose sensate.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se Gabriele d'Annunzio, giovane sconosciuto, avesse esordito nella letteratura italiana con la Laus vitae, la opera sua sarebbe o caduta nel vuoto, sepolta sotto il più cupo silenzio, o stroncata sotto l'esplosione di una indignazione senza limiti, o messa in burla e derisa come stravaganza grottesca, aberrazione pazzesca. Sarebbe stata dichiarata barbara e disarmonica, non verso, ma prosa, non poesia ma emporio di immagini; sarebbe stata detta inutile non solo, ma nefasta, illegittima non solo, ma irriverente; sarebbe stata qualificato un tumore turpe nel bel fianco fluente della musa italiana. Ma Gabriele d'Annunzio aveva fatte le sue prove: aveva militato per vent'anni nelle schiere dell'ortodossia, vi aveva raccolti lauri famosi; era non solo rispettato, ma idolatrato: non era possibile trattarlo come un pazzo o un imbecille.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Gli esaltatori della rimeria italiana, gli innografi delle forme quadrate, i fierissimi difensori del sacro patrimonio delle tradizioni metriche e delle forme chiuse, dopo un momento di esitazione, dovettero rassegnarsi a rivoltare la giubba, a trangugiar amaro e sputar dolce: son cose che capitano ai fanatici di ogni regime, sia in politica che in arte. Dunque accettarono tutto. Mandarono giù cose che sarebbe parso follia sperare.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Essi che non potevano «capacitarsi che lunghissime righe di sedici sillabe fossero versi»; essi che sentenziavano inappellabilmente che due ottonari riuniti non erano ritmo, trovarono che legittimo ritmo italiano erano versi come questo dell'ode A Dante: Allora nei baleni e nell'ombra lo spirito dell'uomo; che ne ha diciassette, e che non è riducibile a nessuna possibile armonia italiana; essi che dichiaravano prosa «un filo di fumo che si leva in lente spire per l'aria», e consigliavano al poeta il settenariello chiabreriano o l'endecasillabo aleardiano, od anche una semplice lettera ad un amico, riconobbero come poesia altissima di sostanza e di forma altri versi come questi: perocchè tu sii pur sempre atteso in prodigi, come il Figlio del tuo Dio, dai cuori che nei battiti del tuo canto appresero a sperare oltre il volo della fortuna...; essi che non vedevano alcun elemento ritmico nei dattili fortemente ritmati di un ottonario, scoprirono ineffabili dolcezze ritmiche nel metro della Canzone di Garibaldi: E dalla morte sorge l'ombra di Roma; o in versi come questi presi a caso fra cento nell'ode Per la morte di un capolavoro: a similitudine di sè ti volle; alito della sua bocca che nutrita; dei quali, come di tanti altri, sarebbe curioso che i rigidi custodi dell'italianità ritmica fornissero lo schema. Erano divenuti improvvisamente così larghi di idee i critici italiani! così progressivi, audaci, infiammati da un ardore di rinnovamento!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ah sì, non lamentarono più che fosse «scomparso uno dei più meravigliosi elementi della nostra poesia: la rima; digerirono filze e filze di versi non rimati, e spesso neanche ritmati; non si dolsero più «che a furia di cesure» fosse «spezzata l'unità del ritmo»: trangugiarono tutto, perchè chi teneva il cucchiaio dell'amara bevanda e li obbligava ad ingozzarla era il divino Gabriele. Ma se l'autorità del nome e dell'uomo ebbe a compier il miracolo di rivoltar tante casacche, non riuscì a persuadere i cuori che v'erano sotto. È caratteristica la scarsa risonanza che la Laus vitae ha avuto nel pubblico italiano: è il libro del D'Annunzio che fu meno letto, anche dai letterati; che fu più rapidamente, anche dai suoi lodatori, dimenticato: ed è per ironia della sorte l'opera non solo più bella, ma l'unica veramente grande, la sola che, tra eccessi ed errori, sia davvero degna di un grande ingegno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il poema della Laus vitae è il maggior sforzo di ingegno che dalla Divina Commedia in poi sia stato compiuto nella poesia italiana: perchè in arditezza formale supera anche la riforma del Leopardi. Gabriele D'Annunzio attuò ciò che il Leopardi non potè che iniziare, ciò che il Carducci non comprese, ciò che nessuno cercò, se non qualche seccatore che la critica si affrettò a stroncare ed a sopprimere perchè non desse noia: vide che la lirica moderna che volesse aver dignità tragica doveva rifarsi dai greci. Ma il D'Annunzio se ne accorse a quarant'anni, per svegliatezza ed irrequietezza di intelligenza, non vi giunse per bisogno irrefrenabile del cuore e per istinto; tanto è vero che vi arrivò dopo essersi beatamente compiaciuto per vent'anni di tutte le forme più retoricamente ornamentali di cui possa gioire un virtuoso del meccanismo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Aveva tentato tutte le vie: non è meraviglia che abbia per ultimo scoperto la buona, e compiuta la riforma che avrebbe attuata il Leopardi, se fosse rivissuto ai nostri giorni. Ma egli non aveva del Leopardi il cuore e la sovrana rettitudine dell'ingegno: non possedeva nemmeno l'austerità intellettuale del Carducci, che superava, e di tanto, per intelligenza ed istinto poetico. Concepì con l'intelligenza il poema moderno e con l'intelligenza lo attuò.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora, l'intelligenza, anche sovrana, non basta a creare opere durature di poesia. Soltanto il calor vero dell'affetto e la sincerità assoluta dell'ingegno possono fornire il tono giusto, il valore esatto, l'afflato persuasivo, possono suscitare quel divino elemento della simpatia ch'è il segreto dei geni. Il d'Annunzio vide la necessità di sciogliere i ceppi ritmici, e ne abusò fino all'anarchia, fino alla incoerenza ritmica ed alla disarmonia melodica; comprese il bisogno di lasciar libero corso alla piena del sentimento, e si credette lecito ogni eccesso verboso; fu prolisso, ridondante, pletorico, e si illuse di riuscir potente; coniò un'immagine felice, e ne smorzò la vibrazione seppellendola sotto una dozzina di immagini parallele; guastò gli accenti più sinceri e giusti sforzandone il tòno per apparir più grandioso; sfigurò i momenti più felici immiserendoli con i ricami.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Un esempio fra mille. È la rappresentazione della quiete notturna quale può apparire all'anima turbata ed impaziente d'un adolescente bramoso, percosso dal presentimento del futuro: Il silenzio era vivo come un'anima sparsa che ascolti e attenda senza respiro. Stupendo: è vero?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Direi di più: sublime. Ma il megalomane, il virtuoso, il meccanico non sono soddisfatti: bisogna arricchire quella nudità, e aggiungono: Un'ala si mosse, una foglia cadde, un calice si schiuse, traboccò una fonte, una lingua lambì l'acqua, un'orma calcò l'erba, un balzo ruppe uno stelo, un foco vano rigò l'aria, un odor si diffuse umido nella caldura. È un catalogo puerile che annega e distrugge subito l'emozione suscitata dai primi versi.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Un poeta veramente grande, commosso e sincero, una Saffo, uno Shelley, un Leopardi avrebbe istintivamente scelto: anzi non avrebbe assolutamente visto ed udito tante cose: ma egli non se ne accorge: egli non può disporre che dell'intelligenza: e l'intelligenza non guidata da un sentimento ingenuo e caldo gli fa vedere e sentire tutto, anche il superfluo, sopratutto il superfluo, implacabilmente. La megalomania verbale, il flusso ciarliero, l'impostatura gladiatoria, snaturano, gonfiano, corrompono questo poema. Dicono che fosse di tremila versi e che altri cinquemila sieno stati aggiunti sulle bozze: se non è cosa vera, è trovata bene: è supposizione che risponde esattamente alla natura dell'artista e dell'opera: le qualità meccaniche di osservazione e di riproduzione, enormemente sproporzionate all'affettività direttiva prendono continuamente il disopra, la opprimono, la conculcano, la soffocano sotto la compiacenza ricamatrice.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sfrondato dalle superfetazioni verbali, mondato dalla libidine immaginativa, rinsaldato negli elementi ritmici, questo poema potrebbe acquistare una vitalità nuova, costituire la più potente visione lirica che sia apparsa nella poesia italiana dopo il Leopardi. Così com'è, è un mare fangoso di parole in cui emergono isole fiorenti di bellezza e scogli di rude grandezza tragica. La rappresentazione panica della notte d'estate, l'invocazione alla terra paterna, alle sorelle e alla madre, il torbido approdo a Patre, l'evocazione della mite primavera toscana, spiccata e dolce come un fondo di Benozzo Gozzoli, la dipintura delle città terribili, la traduzione ideale della volta della Sistina, la rappresentazione dell'iddia della felicità di vivere sono cose nuove e potenti che si lasciano addietro di mille miglia i pellegrinaggi ellenici del Byron e dello Shelley.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Primo fra i moderni poeti italiani il d'Annunzio ha vivificato l'antichità greca suscitando la vitalità naturalistica del mito, mentre i poeti nostri fino al Carducci non ne avevano rievocato che l'espressione letteraria latina: c'è nelle sue pitture qualche cosa della vitalità animale che il Böcklin infuse nei suoi centauri e nei suoi fauni: qualche cosa, non tutto: perchè egli non ha la schiettezza, la sincerità persuasiva di quel barbaro enorme: nell'artiglio selvaggio spuntano pur sempre le unghie limate e lucidate dell'alessandrino; allo strappo rude delle corde liriche si mescono i pizzicati dell'esteta; nella ventata di salsedine marina naviga un profumo melenso di acqua nunzia. Egli parla troppo bene, con troppo fiorita eleganza; si ascolta e si compiace della sua voce; ammira la sua ingegnosità e la moltiplica fino al barocchismo. Luce del dolore, io dissi ti bevo!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Luce del dolore, a cui si precipita ignaro dalla notte bruta l'infante che sforza la porta sanguigna del grembo materno col capo proteso, con chiuse le pugna; luce del dolore, a cui si volge l'estremo battito della palpèbra senile priva di cigli ove all'acredine del sale la pupilla si è fatta più opaca e dura dell'ugna; luce del dolore, ti bevo a gran sorsi come bevvi dalla mammella il latte, la voluttà dalla bocca amata, la melodia dalla sera d'aprile, l'odio dalla ferrea pugna. Ha concepito l'immagine possente dell'infante: tosto le dà a compagna quella già meno immediata del vecchio, e nell'elaborarla moltiplica con compiacenza i riferimenti, giusti, proprii, acuti, ma già esuberanti di immagini secondarie. Ma non basta: prosegue: Di te m'inebrio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tu m'inondi. Non v'è ombra in me, se non quanta può coprirne con agio il calice riverso d'un giglio... Nella terribilità della rappresentazione non si sentiva affatto il bisogno di quel calice liliale riverso. Caduto in questa gelidità arcadica di ingegnosità imaginifica, trascorre naturalmente nel barocco: … E di questa io farò un solitario zaffiro; con quest'ombra che resta una gemma io sublimerò più cerula che il cielo d'Agrigento, per la fronte della mia compagna diletta!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quell'ombra di gioia nella luce del dolore, è, secondo i dettami dell'impressionismo, azzurra, ed essendo azzurra ne farà con un colpo di bacchetta magica una gemma, e la gemma sarà cerula come il mare di Agrigento, e la porrà in fronte all'amata... La lirica apostrofe è finita in una miseria preziosa, in una lambiccata concatenazione di concettini distillati nel vuoto del sentimento: il grido tragico in un belato arcade. Impuro, verboso, falso spesso di tono, il poema della Laus vitae non rappresenta meno un'ascesa gloriosa nell'opera dannunziana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dalla volgare sensualità colorita del Canto nuovo e dall'effeminatezza deliquescente dell'Isotteo e del Poema Paradisiaco la mentalità del poeta ha fatto un cammino immenso: egli è quasi giunto, a forza di assimilazioni sapienti, a costruirsi un'anima ed un cuore; e come più intenso è divenuto il suo suono e più ricchi i suoi accordi! La sostanza verbale nel fluire ondeggiante di questo lungo poema, ha dolcezze ed asprezze, abbandoni e risalti superbi, scorci danteschi, sonorità di metallo genuino; e quando il ritmo galoppante non prende la mano al poeta in un vuoto anfanare di frasi, in un'ubbriacatura di parole magniloquenti, in un rimbombo rettorico che opprime ed infastidisce, quali ricchezze di ritmo, e trapassi sapienti dai ritmi pari ai dispari, e legature e cesure! Ma la facilità lo perde: un ritmo libero, appunto perchè libero, deve impeccabilmente reggersi sul ritmo interiore del sentimento, deve aderire ad esso in modo assoluto: nel D'Annunzio invece il ritmo, dopo un accordo giusto, diventa quasi sempre esterno, vive di per sè, obbliga il pensiero a diffondersi retoricamente per riempire gli schemi: e allora ritmo e pensiero galoppano di fianco con un andare sconnesso, come due cavalli di una vettura che hanno rotto il passo e aspreggiano tirelle e timone.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Pindari in erba. Nata tardi, da un organismo già formato e viziato da mille affettazioni, da uno sforzo geniale di intelligenza più che da una rettitudine di ingegno, da una curiosità ingegnosa più che da un bisogno istintivo del sentimento, la lirica nuova non era un infante sano e robusto: era un viveur alquanto sciupato dalla crapula, col sangue guasto da non poche infezioni, che si era procurato una gioventù artificiale con un filtro. Il D'Annunzio stesso parve considerarla più come una prova della sua ingegnosità inesauribile che non come una bandiera nuova: e continuò a mescolare forme aperte e forme chiuse, ritmi liberi e ritmi ortodossi, frasi prosaiche ed eleganze di raffinato, esagerò la maniera, giungendo al vaniloquio dell'ode A Dante, informe accozzaglia di immagini strampalate e di ritmi sconnessi, alla forzatura dell'ode Per la morte di Giovanni Segantini, alla dissertazione Per la morte di un capolavoro: ma pel Verdi e pel Carducci ritornò alle forme chiuse e tradizionali.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E dilettantismo e non rinnovamento fu la nuova forma lirica per gli imitatori. Un irrefrenabile impulso celebrativo corse per le fibre poetiche di tutti i vati canori del bello italo regno: ogni studente di farmacia bocciato agli esami e passato naturalmente al giornalismo, si sentì in petto un'anima pindarica: la poesia italiana divenne in ventiquattr'ore un epinicio solo. I passerotti saputi e le cincie, i pettirossi e i fringuelli pascoliani, che spincionavano e ringhiavano, e beccavano negli orti della lirica il dolce seme dell'umiltà francescana, fuggirono spauriti al rombo delle ali tempestose e finirono imbanditi col risotto sulla mensa dei vati nuovi dalle salde mascelle: nel cielo poetico italiano non volarono più che aquile: αἰετὸς ὠϰὺς ἐν ποτανοῖς... Scomparvero le sorelle agucchianti presso l'armadio dai molti teli odorosi di cotogno e di spigo, dileguarono le giovani madri e i piccoli padri: svaporarono i becchini che raspano nel cimitero, e gli straccioni che si fanno il segno della croce al suono dell'angelus argentino: la poesia italiana divenne tutta eroica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Celebrò il culto della forza, dell'energia, della volontà di vivere e di dominare. La Wille zur Macht lucidata a nuovo con pomice oraziana e verniciata di megalomania pindarica divenne il Vangelo ed il vade mecum d'ogni legittimo poeta italico. I poeti si dettero ad una caccia selvaggia per scoprire gli eroi e gli eroismi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ogni straccio smesso divenne stoffa di epinicio: ogni più umile azione manuale, ogni più prosaica attività industriale ebbe la sua laude: l'automobile e la radiotelegrafia, il gesto di colui che intride e di colui che non intride. Per poco non cantarono la refezione scolastica e la municipalizzazione dei servizi pubblici: e molto mi spiacque che in quella ricerca affannosa essi abbiano trascurato Musolino, splendido campione dell'integrità della stirpe. Ma per converso non dimenticarono le più umili funzioni della via fisiologica, e leggemmo la laude del cibo e del ventricolo, dell'assimilazione e della chilificazione, del fiele e dell'intestino retto... Per dire la verità quella baraonda di entusiasmi celebrativi non era senza alquanta confusione di maschere.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I trasformisti della lirica italiana nel loro furore encomiastico mescolavano stranamente vesti e parrucche: le onde hertziane venivano imbalsamate nelle volte della canzone petrarchesca, e le strofi logaediche erano chiamate a ospitare la dimostrazione giuridica della purezza liliale di Linda Murri; ma per converso qual meraviglioso campo d'azione per la gente che non aveva nulla da dire! I poeti ghermivano a volo ogni uccellastro di argomento portato dall'aria e lo cucinavano stufato nel vuoto della loro anima con contorno di patatine novelle e di cavoli riscaldati, e le patatine erano le nuove parolette leggiadre, ed i cavoli erano le vecchie frasi, le immarcescibili frasi, delizia del palato italiano. Tutto il repertorio delle vergogne morali, che per poco si era nascosto, camuffandosi con l'umiltà, la dolcezza, la rassegnazione, potè alfine strappare la maschera e mostrare la bronzea fronte al sole.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La durezza di cuore, l'egoismo, l'insensibilità, l'immoralità, il farabuttismo fecero la voce grossa, poichè erano divenuti i genuini rappresentanti della divina Energeia, la dea tutelare della nuova Italia più vera e maggiore: Volontà, voluttà, orgoglio, istinto, quadriga imperiale... Il Vangelo della gioia. Perchè Gabriele aveva parlato; ed ai figli della terra, aspettanti da lui le laudi del cielo, del mare, della terra e degli eroi, aveva recato con la sua bocca sonora ben altro messaggio, ben più profonda parola: aveva condensato in ottomila versi e per la tenue moneta di otto lire la legge di una nuova esistenza, il vangelo della vera vita; alle genti oppresse dal dolore aveva rivelato il rimedio sovrano, il verbo della salute.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Qual'era dunque il rimedio, qual'era il verbo? È detto in poche parole: Morire, o Gioire! Gioire, o morire!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era dunque la teoria assoluta ed esclusiva del godimento. Ma quali i mezzi per attuarla? Il poeta li indicava liberamente, mostrando a coloro che ancora non ne avessero notizia, le quattro virtù cardinali della propria anima esemplare: volontà, voluttà, orgoglio, istinto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In realtà questa dottrina non era punto nuova nell'opera del poeta. Aveva formato anzi l'essenza organica del protagonista dannunziano, quale ci appare sempre uguale sotto diversi nomi: si chiami Andrea Sperelli, Tullio Hermil, Giorgio Aurispa, Claudio Cantelmo, Stelio Effrena. Di nuovo non c'era se non questo: quella tendenza, adombrata oggettivamente in personaggi fittizi, era divenuta soggettiva e reale, esempio e precetto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il poeta la inalberava per proprio conto, la dichiarava sua propria, e la indicava al genere umano come forma tipica e perfetta di rinnovamento, come la sola che permetta all'uomo la più larga estrinsecazione delle sue varie attitudini. Veramente non occorreva proprio l'ingegno preclaro di un Gabriele D'Annunzio per scoprirla, nè era necessario navigare verso la Grecia in una nave veligera, nè incontrare Ulisse per via per formularla. Da che mondo è mondo gli uomini hanno sempre saputo che l'individuo il quale non riconosce alle proprie azioni altra legge che il soddisfacimento degli istinti, l'uomo senza scrupoli, come si diceva puerilmente una volta, è incomparabilmente più forte, più atto alla lotta contro le forze ostili degli uomini e della natura, più idoneo a espandere la propria energia per tutti i campi dell'essere, più capace di godere della pienezza della vita, e meno soggetto al dolore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I mezzi coi quali nella pratica dell'esistenza molti raggiungono questo scopo sono semplici e noti a tutti. Vorrà il supremo gaudente, gioire di tutte le dolcezze del mondo per acuire l'intensità e moltiplicare la varietà delle sue sensazioni, e gli mancherà per esempio il mezzo materiale: il denaro? Se lo procurerà con qualsiasi modo, con debiti, col furto, con cambiali false, facendosi magari mantener dalle donne come il Bel Ami del Maupassant.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vorrà provare tutti gli incanti più varii della bellezza, tutte le sfumature della voluttà? Muterà le amanti colle amanti, sedurrà le ragazze, violerà le vergini, ruberà le mogli, senza riguardo, senza debolezze, senza pietà, come Don Giovanni. Vorrà il trionfo nella politica, nell'arte, nella scienza?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mentirà, ingannerà, ruberà, passerà sul ventre dei colleghi, si approprierà il frutto altrui. Son prove volgari queste, di cui tutti hanno abbondanza di esempi nella memoria, e di cui le storie riboccano. Senonchè da migliaia e migliaia d'anni, dalle leggi di Hammurabi al codice zanardelliano, gli uomini avevano creduto necessario alla convivenza umana di infrenare gli istinti entro le barriere di certe leggi, dette morali, fondate sulla semplice base della reciprocità: non danneggiare per non essere danneggiati, aiutare per essere aiutati.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Da queste leggi morali lo istinto del godimento veniva frenato, e, si credeva, con ragione. Sembrava logico che se fosse lasciato libero, terribili lotte sarebbero sorte e il genere umano sarebbe finito in un macello: e il formarsi di leggi non era che il riflesso del ricordo di una età primordiale di libere carneficine. Così era durato il mondo fino ai nostri giorni e coloro che violavano quelle leggi erano dal consorzio umano soppressi o puniti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed il problema della vita era quello arduo di svolgere le proprie attitudini nel modo più largo, pur nell'orbita delle leggi morali. Nessuno ne aveva dubitato, se non qualche semipazzo in via di impazzire. Non ne aveva dubitato, è tutto dire, nemmeno il D'Annunzio.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che è infatti l'eroe del Piacere, Andrea Sperelli, se non il tipo ideale dell'uomo che tende con sete insaziabile al godimento, cercando di svolgere la propria essenza vitale nel modo più vario e nei campi più vasti, senza riguardo ai mezzi ed alle leggi morali? Ma con quali terribili aggettivi, con quali avverbi infuocati non lo bolla l'autore! Con quale acume gode di mettere in luce gli abissi di perversità a cui la tendenza assoluta al godimento lo trascina!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Preso da un bisogno urgente di scusare le tristissime conseguenze di quella dottrina, egli getta la colpa del carattere del suo eroe sull'educazione paterna. «L'espansione di questa sua forza sensitiva era la distruzione in lui di un'altra forza, della forza morale che il padre stesso non aveva ritegno a deprimere... Un altro mal seme paterno aveva perfidamente fruttificato nell'anima di Andrea: il seme del sofisma. Il sofisma, diceva quell'incauto educatore, è in fondo ad ogni piacere e ad ogni dolore umano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Acuire e moltiplicare i sofismi equivale ad acuire e moltiplicar il proprio piacere od il proprio dolore. Forse la Scienza della vita sta nell'oscurare la verità. La parola è una cosa profonda in cui per l'uomo d'intelletto son nascoste inesauribili ricchezze.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I Greci, artefici della parola, sono infatti i più squisiti goditori dell'antichità». Che era avvenuto? «Un tal seme trovò nell'ingegno malsano del giovine un terreno propizio.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A poco a poco in Andrea la menzogna non tanto verso gli altri quanto verso se stesso divenne un abito così aderente alla coscienza ch'egli giunse a non poter mai essere interamente sincero... Nel tumulto di inclinazioni contradittorie egli aveva smarrito ogni volontà ed ogni moralità. La volontà abdicando aveva ceduto lo scettro agli istinti: il senso estetico aveva sostituito il morale.» Non c'è che da scegliere: la messe delle invettive è ampia e terribile. Vogliamo leggere a caso?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«La forza morale gli mancava completamente... e traverso il tumulto la voce del dovere non gli giungeva più: la voce del volere veniva soverchiata da quella degli istinti.» Nè meno severamente sono giudicate la sua intellettualità e la sua attività creatrice: «Il suo spirito era essenzialmente formale: più che il pensiero amava l'espressione. I suoi saggi letterari erano esempi, giuochi, studi, ricerche, esperimenti tecnici, curiosità... l'espressione verbale e plastica dei sentimenti in lui era sempre così artificiosa, così lontana dalla semplicità e dalla sincerità....» Nè meno implacabile è la diagnosi erotica di questo perfetto amatore, di questo gaudente che vuol moltiplicare all'infinito la sua sensazione voluttuosa: Nell'arte d'amare egli non aveva ripugnanza ad alcuna finzione, ad alcuna falsità, ad alcuna menzogna. Gran parte della sua forza era nell'ipocrisia...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questo delicato istrione non comprendeva la commedia dell'amore senza gli scenari.... Nell'artifizio egli metteva tutto sè, vi spandeva la ricchezza del suo spirito largamente... L'altitudine della falsità gli ottundeva la coscienza... La forza morale gli mancava completamente; il suo essere morale si componeva di contraddizioni.....","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'ambiguità, la simulazione, l'ipocrisia, tutte le forme della menzogna, della frode nella vita del sentimento, tutte aderivano al suo cuore come un vischio tenace..... Passando di pervertimento in pervertimento, di aberrazione in aberrazione, di atrocità in atrocità, senza potersi più arrestare, senza avere un attimo di sosta nella caduta vertiginosa, egli era divorato come da una febbre inestinguibile che faceva schiudere col suo calore negli abissi oscuri dell'essere tutti i germi delle abiezioni umane. Ogni pensiero, ogni sentimento portava la macchia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Egli era tutto una piaga.... Egli aveva in sè i germi di tutte le infezioni, corrompendosi, corrompeva... La frode gli invescava l'anima...».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Spietata questa fisiologia, ma esatta e scultoria. Si capisce subito che è fatta dal vero. Tra le tante figurazioni manchevoli di verità psicologica e di virtù persuasiva, queste anatomie matematicamente precise sono nell'opera dannunziana oasi di bellezza non caduca.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tullio Hermil, altro goditore, non è meno implacabile verso se stesso e la sua egoistica dottrina del godimento senza scrupoli: «Io ero convinto d'essere non pure uno spirito eletto, ma uno spirito raro, e credevo che la rarità delle mie sensazioni e dei miei sentimenti nobilitasse, distinguesse qualunque mio atto. Orgoglioso e curioso di queste mie rarità io non sapeva concepire un sacrificio, un'abnegazione di me stesso, come non sapeva rinunziare ad una espressione, nè ad una manifestazione del mio desiderio. Ma in fondo a tutte queste sottigliezze non c'era se non un terribile egoismo, perchè trascurando gli obblighi io accettava i benefizi del mio stato....","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io stesso mi meravigliavo della mia sfrontatezza quasi cinica.... Ero posseduto da una specie di malefizio che aboliva in me ogni senso morale e mi rendeva capace delle peggiori ingiustizie, delle peggiori crudeltà». Ben detto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È un ritratto morale di un'evidenza meravigliosa. È proprio così: in fondo alle infinite sottigliezze con le quali i gaudenti cercano di legittimare con la rarità delle loro sensazioni qualunque loro atto, non c'è se non «un terribile egoismo», perchè, come aggiunge con acuta analisi l'autore, «trascurando gli obblighi, accettano i benefizi del loro stato». La tendenza prepotente al godimento era dunque bollata a fuoco in queste rappresentazioni romantiche del tipo dannunziano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Chiara vi era espressa la superiorità indeclinabile della legge morale. Senonchè in Giorgio Aurispa gli accenni si fanno più radi: «Egli persisteva ad agognare l'amore nella forma del godimento invece di rassegnarsi a gustarlo nella forma del patimento. Egli colpiva e diffamava ancora una volta la sua umanità».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma in Claudio Cantelmo, in Stelio Effrena la rappresentazione si fa oggettiva. L'autore espone; non giudica più. Ed eccolo d'un tratto nella Laus vitae reclamare per sè la dottrina e farne il cardine di un rinnovamento vitale che deve «gettare nelle oscure cantine del Campidoglio la croce del Galileo» e redimere il mondo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E si capisce. Il poeta s'era condotto come un negoziante accorto. Per sbarcare la sua merce avariata, i suoi «sofismi», la sua «completa assenza di senso morale», «l'artificio», l'«ipocrisia», «tutte le forme della menzogna e della frode», il «terribile egoismo», egli l'aveva delicatamente avvolta nella carta antisettica della riprovazione morale; ma, conquistato il pubblico, poteva oramai farne a meno: non gli era neppur più necessario nell'etichetta il made in Germany: poteva inalberare francamente il nome della propria ditta: era omai certo che la vendita invece di diminuire sarebbe aumentata.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E la prode gioventù italiana abbracciò con giubilo il verbo lusinghiero che scendeva con piglio evangelico dalle labbra di un tanto uomo, chiamante «ad una divina festa i figli della terra». Chi poteva essere l'imbecille capace di voler far la parte di «bestia da macello e da soma» e di «spirare senza gemito sotto il coltello tagliente del dolore»? Chi poteva eleggere di essere «ingombro gemebondo», «cosa da mercato», di lasciarsi mettere «alla bocca il bavaglio», quando era così dolce spalancarla ai succosi frutti della vita?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le pulci di Dante. Nel mio sdegno per la falsità ciarlatanesca della lirica italiana, per la sua nullaggine boriosa e il suo allegro cinismo, io m'ero spesso consolato con Dante. Quando gli amici mi volevano persuadere che nella poesia italiana il Leopardi era un fenomeno sporadico, e che lo scetticismo di sostanza e di forma, l'indifferenza morale e la virtuosità ornamentale erano le fondamenta fatali ed inevitabili dell'anima lirica nostra, io mi rifugiavo nell'austerità di quell'ingegno, nella contemplazione di quella vita tutta sottomessa ad una suprema idealità morale: Dante mi confortava della duttilità facilona, dello spolvero istrionico, della versatilità giullaresca dei nuovi poeti: mi pareva ergersi solitario e sdegnoso tra il gregge dei declamatori, con in mano la sferza, pronto a cacciare a frustate chi osasse avvicinarsi ai suoi calzari.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora dunque quale non fu il mio stupore quando un bel giorno io mi avvidi che quei professori di eleganza in fatto di chiome lunghe, di unghie forbite e di anelli, che quei poeti che facevano le capriole sugli agili ditirambi, per adoperare la nomenclatura aristofanesca, erano invasi da un furore ammirativo per la grandezza dantesca. Sicuro. La cosa era andata così: alcune colte ed oneste persone avevano immaginato di leggere, commentare, illustrare il Poema sacro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Incaute! Non sapevano che in Italia nulla si fa di serio e di disinteressato che subito non sia volto in celia ed in traffico immondo. Una torma di vanesii e di speculatori si gettò sulla Commedia e ne fece una farsa.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le conferenze e le letture dantesche furono nel quinquennio decorso un quissimile del cinematografo e della Vedova allegra: il divertimento alla moda, la funzione obbligatoria dell'intellettualità italiana. Non ci fu Peretola che non avesse la sua società dantesca con annesse conferenze, letture, illustrazioni: Dante fu cucinato in tutte le salse, servito caldo e freddo, ai ferri e in gelatina, intero e in polpette, al naturale e con contorno, con mayonnaise critica e con crostini storici; ce ne fu per tutti i gusti, per gli stomachi forti e per i dispeptici, per le femmine e per i maschi, per i bimbi dell'asilo e per i rimbambiti delle accademie. Nulla divenne più agevole che l'espettorare una conferenza dantesca.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quanti dalle panche di scuola avevano ritenuto nella memoria: Era già l'ora che volge il desio oppure Amor che a nullo amato amar perdona sentirono in sè titoli esuberanti per salire su di un trespolo drappeggiato di cotonina ad evangelizzare le turbe; il poema della rettitudine morale e dell'austerità ideale fu declamato, cantato, mimato, abbellito con effetti di polsini e vocalizzi da cappella Sistina, con crolli di chiome e scoppi pirotecnici di voce, divenne preda alla virtuosità dei ventriloqui che fecero sulle terzine sublimi di dolcezza o terribili d'ira i loro esercizi di agilità. Dante venne di moda, divenne un meraviglioso tema di sfruttamento commerciale, una specie di lenone mondano. Una torma di gente si arrampicò sui suoi calzari come un branco di pulci su per le zampe di un leone e si diede a spiccare agilissimi salti su l'austero lucco e la sacra benda.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le conferenze dantesche divennero il complemento indispensabile della giornata mondana delle signore intellettuali, che è a dire di tutte le signore; presero un cospicuo ed onorevole posto tra la messa mattutina e il thè delle cinque: furono una cosa bien portée come la combination o il busto refouleur: divennero un attributo indispensabile, come un nuovo ferro per ondulare i capelli. Il poeta della redenzione morale, l'uomo terribile che sorgeva dai regni dell'oltretomba con la magra figura di vendicatore e di giustiziere fu addomesticato dalle manine sapienti, divenne come un di quei cagnuzzi a cui si mette il sonaglietto e il nastrino rosa al collo, e che si tengono in salotto adagiati sopra un cuscino di seta, nutrendoli a pasticcini nelle ore d'ozio, tra la visita dell'adoratore vecchio e quella dell'aspirante nuovo. Sì, io pensavo spesso che se il poeta dalla sua solitaria tomba di Romagna avesse potuto tender l'orecchio a quell'accademia e veder certe sale di conferenze, sarebbe balzato su dai suoi marmi ad affogar nello sterco quei laudatori e nella pece bollente quei barattieri; e innumerevoli cappe di piombo avrebbe ammannito per gravare le spalle di quegli ipocriti, e nuovi e più terribili tormenti avrebbe immaginati, perchè una memoria più infallibile di un grammofono e una voce più soave di un flauto non gli sarebbero probabilmente parsi titoli sufficienti per avvicinare le mani al suo divino poema.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io dicevo: a che valgono le tue fiere invettive, o Padre? Non vedi? Coloro che tu sferzasti e scuoiasti e bollasti son più vivi che mai.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E ti battono le mani, e declamano con enfasi tronfia le tue invettive e se ne gonfiano le gote e ti dichiarano specchio di rettitudine e miracolo di austerità, perchè qualche cosa della tua onoratezza resti appiccicata ai loro panni... Ma Dante dormiva il sonno grave nella sua tomba di Ravenna, e la moltitudine dei giullari poteva spassarsela allegramente: i Capocchi, i Bonturi, i mastri Adami continuarono a esercitare le loro arti leggiadre, e le Taidi moderne in cappellino piumato e fiorito e in abito Impero sgranarono gli occhi rapiti ai fulgori del Paradiso e plaudirono con le mani guantate alla apparizione di Matelda, come avrebbero fatto alla mima che nell'Excelsior rappresenta la Luce. La misura non era colma: nel calvario delle pene che io dovevo subire per la colpa di aver sognato di mostrare che la lirica italiana può non essere estranea alla sincerità ed alla schiettezza mi rimaneva ancora una prova: la nausea suprema che il Nietzsche pose per termine della purificazione.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I dantisti improvvisati non si contentavano di declamar Dante, volevano anche rifarlo: da quella gazzarra di letture dantesche era nato un dolce stil nuovo moderno, un dolce stil nuovo in peluche, in cui i ritmi e le rime che avevano sospirato di beatitudine celestiale nella Vita Nuova, le volte e le frasi che avevano mostrato in terra il miracolo della divinità di Beatrice, erano ripresi a rappresentare i furori delle demi-vierges in crisi di isterismo e gli spasimi di elevatezza degli animi assillati dal disgusto di un basso mondo in cui le cambiali possono cadere in sofferenza. Ah! come fu da ridere quando i buoni borghesi trascinati a pedate al culto della poesia si innamorarono di quella rigovernatura di piatti danteschi!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","come ineffabile la gravità con cui qualche uomo di finanza, che non aveva mai distinto le righe corte dei versi da quelle di un bilancio, assicurò che in quel genere vi era del buono! come commovente l'entusiasmo delle Aspasie del giorno per quella nuova metafisica della passione! Se il Carducci non fosse stato così chiuso alla visione della realtà moderna avrebbe potuto aggiungere un ultimo esilarante capitolo a quelli Della varia fortuna di Dante.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Chi ci rimise in quella febbre di ammirazione dantesca fu il povero Gabriele. Quando i vati novelli ebbero scoperto che il D'Annunzio non era tutta la letteratura, quando si accorsero che c'era stato un Dante, il cui nome nel mondo letterario godeva di alquanta maggior riputazione, giudicarono che era venuta l'ora di buttare a mare l'incomodo pedagogo. Coloro che per anni ed anni gli avevano lustrato gli stivali, che gli avevano sorretto le falde, che si erano vestiti delle sue piume, che avevano vissuto delle briciole cadute dalla sua tavola, che avevano supplicato da lui un colpo di spalla per comparir all'onor del mondo, lo guardarono d'alto in basso e si affrettarono a rinnegare ogni solidarietà letteraria con la sua opera: la dissero artificiosa, stereotipa, vacua, manierata, gli rimproverano di aver stuprato la loro tenera, innocente, ingenua gioventù e lo additarono alla riprovazione universale come corruttore della letteratura italiana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poichè si erano riscaldate nel suo seno, le bisce morsero il ciarlatano... Non c'era più bisogno di lui. Aveva troppo ingegno: diveniva ingombrante: e del resto c'erano sentieri più semplici ed agevoli per raggiungere la cima del Parnaso.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La poesia in «redingote». Perchè era accaduto questo fatto meraviglioso, insospettato, inverosimile: il pubblico italiano era stato riguadagnato alle Muse: non pascolava più che sui prati di Elicona, non beveva più che alla fonte Castalia. Eravamo avvezzi da anni ed anni a udir lamentare l'assoluta ed inguaribile indifferenza del popolo italiano per la poesia in generale e per la lirica in particolare.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Inutilmente più d'un valentuomo aveva cercato le ragioni per le quali la letteratura non è popolare in Italia; inutilmente altri le aveva additate nell'abito arcaico della lingua letteraria e nel carattere aulico dello stile poetico; invano i giovani e smaniosi verseggiatori levavano le più alte strida su pei giornali perchè il pubblico non voleva saperne di poesia e sopratutto non comperava i loro libri. Inutilmente. Il pubblico continuava a non leggere, e a non comperare.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tanto è vero che aveva aspettato vent'anni ad accorgersi d'aver in casa un grande poeta e ad acquistarne le opere. Aveva aspettato cioè, che le commende e il senatoriato, le cariche ufficiali e i favori della reggia avessero fatto del Carducci un uomo pubblico; non solo, ma che un editore ne pubblicasse in un solo volume le poesie. Lo stesso Carducci aveva con l'usata perspicuità additato le cause di questa indifferenza italiana per la poesia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","«L'italiano – egli scrisse –, contro un'opinione assai superficiale, non è un popolo poetico, o almeno non è più tale da un pezzo, o al più non ama nei versi che le gale, non gusta che gli spumoni, non sente che l'istrionia.... la sua commozione lagrimosa, i suoi raggianti entusiasmi, la fatica delle mani e magari dei piedi plaudenti, ei la serba tutta per la frase, per la frase, amor suo, là in fin di periodo, là nei teatri, nei camposanti, nelle accademie... Ogni italiano per quanto rivoluzionario, per quanto realista o nullista, per quanto anche bohémien ha un indigeno caprifico d'Arcadia nel cuore...» E aveva aggiunto: «... E per il poeta egli sente tra la compassione annoiata e l'avversione paurosa la quale si ha per un essere che esce dalle norme e forme consuete dell'umano organamento; ciò quando lo rispetta. Ma le più volte lo considera come un che di mezzo tra i buffoni delle antiche corti e il pazzo melanconico dei romanzi sentimentali, e tiene se stesso troppo educato e civile sì che possa divertirsi con un buffone».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Carducci era forse nel vero quando scriveva queste parole. Tale era davvero la mentalità di quella borghesia italiana che aveva fatta la rivoluzione e che considerava la poesia come elemento troppo frivolo per crederlo utile allo scopo nazionale e per prenderlo sul serio, di quella borghesia limitata di ingegno, ebbra di rettorica patriottica, fanatica di civismo che tutte le attività dello spirito e della vita pratica voleva indirizzate alle idealità nazionali. Ma anni ed anni erano trascorsi e lo spirito italiano si era notevolmente mutato: la poesia non era più quello spauracchio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Gli artefici del rivolgimento erano stati lo Stecchetti ed il D'Annunzio. Quale cuoca non aveva spasimato sui Postuma? quale garzone parrucchiere non aveva palpitato sul Poema Paradisiaco?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La lirica aveva trionfato dell'indifferenza e dell'inimicizia italiana per la poesia con l'arma invincibile: la droga afrodisiaca. Dunque, se il pubblico italiano della vera poesia non poteva capire lo spirito, se continuava per fatale legge psicologica a non amar nei versi che le gale, a non gustar che gli spumoni, a non sentir che l'istrionia, se continuava a provare una compassione annoiata ed una avversione paurosa per il poeta di stampo antico, anima ritrosa e solitaria che si contentava di cercare una risonanza al suo canto in poche anime fraterne disperse a traverso il tempo e lo spazio, per contro quando gli si presentò dinanzi un poeta che facesse il buffone o il pazzo melanconico da romanzo, non solo si divertì, ma si accese di irrefrenabile entusiasmo. I poeti dicitori del decennio decorso ebbero questa intuizione meravigliosa: che a voler far trionfare la poesia ed acclimatarla nei cuori borghesi, bisognava trasformarla di entità impalpabile in realtà tangibile, di astrazione spirituale in meccanismo vivo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Bisognava coltivare quell'indigeno caprifico d'Arcadia, bisognava sfruttare quella commozione lagrimosa, quei raggianti entusiasmi, quella fatica delle mani e dei piedi plaudenti per la frase detta a viva voce sopra una scena: bisognava fare della lirica qualche cosa di simile alle canzonette dei buffi napoletani che il pubblico dei caffè-chantants fa ripetere cinque, sei, dieci volte in un delirio d'applausi. Appena dieci persone su mille possono capire e gustare un canto di Dante, un sermone del Foscolo, una ode barbara del Carducci; ma tutte mille possono accendersi di entusiasmo quando quelle parole e quei ritmi si traducano in guizzo di muscoli, in ondeggiare di falde, in sonorità di voce, in strabuzzare d'occhi. Bisognava fare per la poesia ciò che si fa per la musica.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Su le mille persone che applaudono una sinfonia del Beethoven, novecentocinquanta applaudono il dimenarsi del direttore, l'andar su e giù degli archi, il gonfiar delle gote delle trombe, l'agile diteggiare dei flauti. Fate che l'orchestra suoni invisibile, e il teatro resterà vuoto; ed è logico: il pubblico non saprebbe come occupare che uno solo dei suoi sensi, e il meno importante. Dunque la grande novità fu di far vedere la poesia, e di farla vedere in azione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il poeta dicitore divenne un fenomeno: ora il fenomeno è pel pubblico il sommo del piacere estetico, sia un uomo che cammina sulla corda, o un gorilla che accende la pipa, o un elefante in mutandine che balla il cancan, spara una pistola e gira il manubrio del telefono: pochi comprendono la bellezza, ma tutti comprendono la difficoltà, e l'ammirazione della folla non è per chi ha concepito la maggior bellezza, ma per chi ha vinto la difficoltà maggiore; non per Fidia che ha scolpito l'Ilisso, ma per colui che ha intagliato un monumento equestre in un tappo di sughero o il busto di Garibaldi in un nocciolo di ciliegia. La folla è come i bambini. Come costoro non possono restar paghi alla bellezza estetica della bambola, ma la sventrano per scoprirne il segreto, la folla nell'arte ama sopratutto il meccanismo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poco le importa del risultato, dietro il quale i grandi artisti cercano di celarsi completamente: essa vuole vedere il macchinista. Straordinario fu quindi in altri tempi il suo entusiasmo per i poeti estemporanei: essa delirò per le loro chiome apollinee senza accorgersi della miseria effimera del prodotto. Perciò si accese di improvviso entusiasmo pei dicitori odierni: essi le suscitavano la illusione di assistere al parto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come nelle esposizioni essa corre alla galleria del lavoro, così in arte non si commove che per l'artista in azione. Trasformata in uno spettacolo plastico, mimico-musicale la lirica era accettabile ed anche divertente. Perfettamente indifferente alla più sublime delle poesie, avvezza a vivere beatamente senza cercarne l'esistenza, la folla è passibile di entusiasmarsi per la più mediocre delle canzonette purchè un uomo di buona volontà la sorregga con un abito a doppio petto e con un paio di calzoni ricadenti con irreprensibile piega sul lucido delle scarpe di vernice.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","C'è dell'altro. Ogni buon italiano è un declamatore nato; ogni buon italiano che abbia da citare un verso, il verso più semplice, intimo e piano: Tanto gentile e tanto onesta pare, per esempio, sente il bisogno imprescindibile di declamarlo. Se è in compagnia, si arresta, e alzando la mano e protendendo l'indice con mimica ammonitrice, scande le sillabe con tono fatidico, le gonfia di sonorità tonante come se pronunziasse un oracolo delfico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ha bisogno di cantare anche le cose meno cantabili: ogni verso è per lui qualche cosa di simile ad uno spunto di waltzer: l'intimità dell'espressione non gli par degna della poesia: per lui la poesia deve essere necessariamente qualche cosa di illustre, di magniloquente, di scenico, di teatrale: e se il poeta non ci ha messa la teatralità e la magniloquenza, anzi le ha schivate con cura, ce le mette lui con la voce e con la mimica. L'artifizio inevitabile d'ogni arte non gli basta: gli occorre aggiungervi una falsità maggiore, qualche cosa di piacevolmente istrionico. Così dunque avvenne che un bel giorno i giornali ci recarono la impensata, incredibile novella che il pubblico si era acceso, palpitava, si struggeva di un subitaneo, tenerissimo amore per la poesia, anzi per la lirica, cioè per quell'altissima espressione dello spirito che secondo il Platen tradotto dal Carducci a sorde orecchie suona inutil flauto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era bastato che una schiera di dicitori annunziassero le loro recitazioni poetiche perchè quella gente, che non si muoveva per sentire un'opera del Wagner e non avrebbe fatto quindici passi per vedere una statua greca, quella folla che non provava abitualmente nessunissimo bisogno di leggere versi e che per la poesia aveva quella salutare diffidenza che contrassegna la gente per bene, accorresse fervente e si inebriasse di entusiasmo e domandasse il bis. Ecco, io mi dicevo, nulla sarebbe più caro ad un poeta che di sentir l'anima della folla protendersi verso le creature alate del suo sogno e del suo cuore, nessuna gloria più dolce di questo palpito di una moltitudine, ma nondimeno intorno a questa conquista del popolo al culto delle Muse io ci ho i miei riveriti dubbi. Il migliore dei giudici di poesia – io diceva – non può esser certo del suo giudizio dalla semplice audizione di una lirica: la rapidità della dizione, la suggestione musicale, l'impossibilità di ritornare sul già udito sono gravissimi ostacoli ad un esame: figuriamoci che sarà di coloro che non hanno l'uso del tecnicismo poetico.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A ciò si aggiunge la struttura della lirica italiana, tradizionalmente dotta, aulica, involuta di forme, ardua di terminologia, vaga di ricercatezze. No, queste moltitudini che pendono dalle labbra del dicitore non sono anime guadagnate alla poesia: sono semplicemente vuote anime di sfaccendati che vanno a riempirsi gli orecchi di un po' di suono e gli occhi di un po' di mimica istrionica, proprio come andrebbero a vedere i fuochi artificiali o una partita di foot ball: queste letture poetiche sono una specie di caffè-concerto ad uso della borghesia che deve salvare le apparenze. La poesia non c'entra per nulla.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ognuno di questi vati canori sa perfettamente che se invece di un canto di Dante o di un'ode del Carducci cantasse con la stessa bellezza di voce e magniloquenza di dizione e dignità di impostature La vispa Teresa o meglio la famosa odicina del Jorick: Quando, altresì, laonde, pur troppo, invan, però; otterrebbe un trionfo uguale o maggiore. È un puro spettacolo pirotecnico, un foot ball mnemonico. No, è puerile il credere che queste folle comprendano alla recitazione opere di poesia che stenterebbero a decifrare alla lettura con sussidio di note e di commenti.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Lo disse bene un critico arguto: «Il valore del testo corre troppo rischio di essere non rilevato, ma oscurato e fatto dimenticare da quel tanto d'istrionico e di ciarlatanesco che ha sempre inevitabilmente la recitazione; e questa, se il pubblico si appaga della voce, del gesto, dell'accento più o meno suggestivo del recitante, diventa una insidia, non un aiuto al sano culto della poesia»(). «Se si appaga...» scriveva il critico malizioso. Ahimè!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Altro che appagarsi! Nonchè appagarsi dell'esteriorità mimica e musicale, è proprio solo di essa che il pubblico era ghiotto. I maggiori trionfi di battimani toccavano non già alla poesia più densa di pensiero e di sentimento, ma a quella in cui il dicitore si studiava di ottenere gli applausi caricando le tinte con facili effetti onomatopeici od imitatori che si voglia dire: quella in cui arrotando gli erre simulava il rantolare di una carrucola, o assibilando gli esse, il fischio di una locomotiva.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era un fenomeno analogo a quello così noto dei virtuosi di violino della vecchia scuola. Suonavano pezzi classici o romantici ed erano accolti da applausi; ma quando sul finire del concerto prendevano a rendere coll'istrumento il chichirichì del gallo o il miagolìo del gatto una vertigine di entusiasmo sommoveva il teatro. Quella facile e volgare contraffazione di un suono naturale commoveva gli uditori infinitamente più che ogni più nobile creazione dell'arte.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È la stessa cosa che accade nel campo pittorico; le bolle di sapone abilmente iridate, le pentole che luccicano come metallo, le pernici morte che sembrano vive, strappano i gridi di entusiasmo che nessuna espressione di sentimento riesce a provocare. L'inintelligenza del testo, lungi dall'essere un ostacolo, è un coefficiente meraviglioso di commozione. Quanto minore è la comprensione, tanto più caldi sono gli applausi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nel crepuscolo delle intelligenze non avvezze alla rapida percezione poetica, la frase lirica apparendo come in un barlume fuggevole, accompagnata da una voce che sappia cercare facili tonalità emotive, acquista dalla sua confusa significazione un fascino di suggestione che sarebbe lungi dal possedere nel suo piano significato. Avviene una vera creazione ex nihilo: dal nulla nasce l'entusiasmo, e molti sarebbero ben sorpresi se a lumi spenti vedessero su quali innocenti trame furono intessuti i loro palpiti. Già: quel trionfo di poesia non era proprio altro se non un lievitare delle qualità più volgari dell'anima italiana solleticata nelle sue corde sensibili dai vellicamenti di astuti titillatori: gli italiani si rivelavano ancora una volta quel popolo che il Carducci aveva spietatamente definito «un popolo di dilettanti e di orecchianti, un volgo sensuale»: che richiede al poeta nulla più che «la colorita sensualità musicale»; quell'uso della lettura era proprio quel «vizio... crudele, barbaro, ridicolo e contrario al senso di creatura razionale... morbo della specie umana», bollato dal Leopardi: quel godimento tra ottico e fonetico di mimica e di colorita sensualità musicale era davvero l'ampia finestra per la quale rientravano nella lirica italiana quelle vecchie conoscenze che credevamo d'aver messo alla porta: l'enfasi, la rettorica, la superficialità, il vano rimbombo: era l'Arcadia che ritornava senza la grazia dei suoi costumi: ai pastorelli in brache di seta e gale si era sostituito un funebre signore in redingote e scarpe di coppale: ai bei bussi e mirti settecenteschi il velluto spelacchiato e gli ori sudici dei teatri malinconici nella spettrale illuminazione diurna.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io mi chiesi perchè mai, dato che il culto della poesia era divenuto uno spettacolo da caffè-concerto e i dicitori un surrogato delle canzonettiste, non si facesse un passo di più ed al travestimento vocale e mimico non si associasse quello vestiario. Perchè non presentarsi vestiti, per esempio, da trovatori, col giubboncello di velluto, le scarpe di seta e il tocco piumato, a recitare Rondinella pellegrina – che ti posi in sul verone oppure Va per la selva bruna – solingo il trovator? Il teatro sarebbe crollato dagli applausi.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Altro che entusiasmi per la canzone di Garibaldi recitata dal d'Annunzio! Un qualche Inno delle savane declamato da un individuo vestito da cowboy, gambali, frustino e cappello alla Buffalo Bill, avrebbe provocato il delirio. Ma che farci?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Coll'entusiasmo non si ragiona. Al pubblico italiano era stato inoculato il virus poetico, ed esso aveva oramai un irresistibile bisogno di veder almeno una volta al mese al proscenio le muse, o per meglio dire, i musi dei dicitori, e i solisti della poesia, i flautisti del verso, i virtuosi della recitazione erano divenuti moltitudine. Per anni ed anni i teatri della penisola furono sacri a quella ecatombe di poesia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nei pomeriggi invernali, primaverili e autunnali dolcemente invitanti alle passeggiate, sulla soglia dei botteghini una folla inverosimile si accalcò fremente di bramosia, pazza di attesa, interamente abbrutita dall'entusiasmo anticipato: professori di statistica, conservatori delle ipoteche, impiegati del registro, generali a riposo, le anime più austere, più asserragliate contro ogni insidia estetica, più immuni da ogni tenerezza di sentimento, gente che poteva mostrare una vita intera senza macchia di poesia; e poi donne; un esercito, una moltitudine, una immensità di donne invase da furore isterico: vecchie zitelle incartapecorite, mamme venerande di pinguedine, ragazze fiorenti; e quella marea umana si premeva gocciolante di sudore, ansimando, lottando a gomitate, a spintoni per avvicinarsi alla contesa soglia della beatitudine verbale: le cuciture stridevano nello sforzo, le falde rischiavano di rimanere sul terreno, i cappellini andavano di traverso: qualche agile mano si prendeva in quella calca una tangibile caparra di gioia sul conto dell'imminente delizia intellettuale... E il solenne sacrificio fu compiuto. Nulla fu sacro dinanzi alla libidine dei declamatori: tragici orrori dell'Inferno dantesco; dolcezze velate del monte del Purgatorio: sublimità spirituali di Beatrice, umane debolezze di Laura, magnanimi sdegni dell'Alfieri, sottili ironie pariniane, marmorei fantasmi e profetiche visioni del Foscolo, scorati accenti leopardiani, virulenti invettive del Carducci, tenuità idilliche del Pascoli, intimità voluttuose e decorazioni pagane del D'Annunzio, tutti i monumenti letterari più insigni della letteratura italiana, dalle origini ai giorni nostri, furono vociferati e danzati come da un orda di coribanti colpiti da furore orgiastico, con grande strepito di cembali e di bronzo percosso, ma di bronzo monetato, e senza però il cruento sacrifizio per cui andò celebre Attys nel concitato verso giallambico di Catullo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quale di noi poeti nei sogni di adolescenza aveva augurato così superbo trionfo di poesia? L'Italia parve veramente rendere immagine della Grecia di Pindaro, tutta sonante d'inni, vibrante di entusiasmo apollineo, nutrita soltanto del puro nettare della poesia. Dinanzi a così confortevole spettacolo io compresi che le mie velleità di voler chiarire quale potesse essere la vera poesia italiana dell'avvenire erano per lo meno fuori di stagione: rischiavo di parer un uccello notturno sperso fra i chiarori solari del fulgido meriggio.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Rientrai nel mio bozzolo ed apersi il caro conforto della mia solitudine, l'eterno volume di Aristofane, la bibbia immortale dell'umorismo, che ha una parola commentatrice per ogni gesto della commedia umana, e l'occhio mi cadde sopra una scena delle Tesmoforie: quella in cui Euripide e lo suocero suo Mnesiloco assistono al sacrificio che il servo fa dinanzi all'uscio dell'illustre poeta Agatone, per propiziargli l'ispirazione poetica. Il servo. Silenzio!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","religioso silenzio! Popolo, turati la bocca. Qui abita il sacro coro delle Muse: nella dimora del mio padrone modula i suoi canti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'Etere imperturbabile trattenga il respiro dei venti; i flutti azzurri del mare cessino il loro murmure. Mnesiloco. Bum!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Euripide. Silenzio! Che hai a ridire?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il servo. Il sonno pesi sull'ala dei pennuti: le belve use a scorrere le foreste restino nelle loro tane... Mnesiloco. Bum!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Bum! Il servo. Poichè Agatone dall'armoniosa parola, nostro signore, sta per... Mnesiloco.... prostituirsi?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il servo. Chi ha parlato? Mnesiloco.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'Etere imperturbabile. Il servo.... sta per congegnare l'impalcatura di un dramma. Studia nuove curve di versi, li arrotonda al tornio, li salda insieme, stampiglia nuove sentenze, contorna le parole, modella in cera, cola negli stampi... Mnesiloco.... No, l'interruzione di Mnesiloco era troppo attica: non faceva al caso.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io lasciai cadere il volume e rimasi lungamente pensoso dinanzi a quella scena che mi appariva allo spirito chiara di una luce simbolica. NOTE. NOTE.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In questa seconda edizione non ho fatto che lievi correzioni di forma: ho aggiunto qua e là qualche frase a meglio chiarire il pensiero, qualche nuovo esempio a lumeggiare la tesi: mutamenti di sostanza non ho fatto, nè avrei avuto ragione di fare. Ho attenuato un solo giudizio: quello espresso sull'orazione del Carducci in morte del Garibaldi: giudizio che risaliva a vent'anni a dietro e che non rispondeva a quanto ne penso ora. A pag.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","35. [nell'edizione elettronica Manuzio, v. ""Il nazionalismo integrale""] «Cui germanico sangue ecc.».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","So che la critica modernissima dà ora al nome dell'Alighieri altra origine: non so se più fondata. Ad ogni modo, le parole sono del Carducci in Opera di Dante. A pag.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","70. [v. ""La secrezione mucosa""] In certi ricordi pubblicati dal prof. Leopoldo Tiberi nel Giornale d'Italia (17 febbraio 1907) sono riferiti alcuni preziosi giudizi del Carducci, espressi in un colloquio colla poetessa Alinda Bonacci Brunamonti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dice il Tiberi che «fra i due si animò un'erudita conversazione sui latini e sui poeti stranieri. Carducci, affermava che le migliori cose di Goethe erano, per lui, l'Ermanno e Dorotea e l'Ifigenia. Il Faust lo stimava inferiore, benchè si fosse voluto paragonare alla Divina Commedia, perchè di questa non aveva nè l'unità, nè la proporzione, nè la grandezza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il forte poeta tedesco cercava e sentiva essenzialmente ed esclusivamente l'arte, non la passione. Il Byron invece portava se stesso e la sua passione in tutto e qualche volta soverchiamente; onde diveniva monotono e prolisso. E la sola passione – continuò il Carducci – per me è antiestetica: non ne è forse una prova l'insuperata produzione dei greci nell'arte scultoria e nella poetica?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La Brunamonti stette alquanto sospesa, poi obiettò: – Ma la Niobe, Andromaca, e Priamo? E come spiegare in fine la grandezza del nostro Leopardi? Il Carducci convenne sulla bellezza di quei greci capolavori: e del Leopardi disse che la sua era una forma d'arte speciale, tutta soggettiva, tutta personale.» A pag.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","112. [v. ""La secrezione mucosa""] «Ce grand italien n'appartient point à la litterature universelle, comme Leopardi ou Manzoni».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Pierre de Nolhac. Journal des Débats. 18 mai 1909.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A pag. 194. [v.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","""Il presente e il passato""] L'immagine degli angeli che stanno a mezz'aria coi passerotti è dello Heine nella Germania. Caput. I: «Il cielo lo lasciamo agli angeli ed ai passerotti».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed a proposito di derivazioni heiniane non è forse senza interesse un'altra curiosa che non so se sia stata notata. Chi non ricorda le ultime strofe di Davanti San Guido? Ansimando fuggìa la vaporiera mentr'io così piangeva entro il mio cuore; e di polledri una leggiadra schiera annitrendo correa lieta al rumore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma un asin bigio, rosicchiando un cardo rosso e turchino, non si scomodò: tutto quel chiasso ei non degnò d'un guardo, e a brucar serio e lento seguitò. Il comico contrasto equino ed asinino dinanzi alla vaporiera è dello Heine. Nelle Letzte Gedichte v'è una poesia Cavallo ed asino.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Cito, e pour cause, la traduzione francese (Calman Levy 1885): «Sur les rails de fer, rapides comme la foudre, passaient a grand bruit wagons et locomotive, avec un mât de cheminée vomissant fumée et etincelles. Le train filait devant une ferme où un cheval blanc, allongeant le cou, regardait par dessus la haie: un âne près de lui broutait des chardons.» Il cavallo si duole del progresso che gli insidia l'esistenza; la poesia così conchiude: «Ainsi se lamentait le cheval et il soupirait profondément. Entre-temps Longues-Oreilles avait mangé deux têtes de chardons dans la plus parfaite tranquillité d'âme.» A pag.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","104. [v ""Dio e Satana""] «Dunque Dio è promotore di città e di civiltà...». Commemorando il Carducci nel giornale clericale torinese Il Momento, il marchese Filippo Crispolti così scrisse: «Tutti ricordano il discorso che egli fece per il centenario di S. Marino in cui disse che «in repubblica buona si può parlare di Dio».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Un mio amico gli scrisse da Roma per rallegrarsi di questa qualsiasi confessione della Divinità. Prima ancora che il Carducci gli avesse risposto, questo amico passeggiando vicino a Campo di Fiori trovò per terra un oggetto d'oro. Era la medaglietta di senatore che il Carducci aveva perduto e del cui smarrimento avevan dato l'annuncio i giornali.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Andò dunque al Senato dove sapeva essere il Carducci e gliela riconsegnò. Il Carducci ringraziò non solo della medaglia ma della lettera, e gli disse: «Io per molto tempo non ho creduto in Dio, ma adesso ci credo. Una cosa ancora mi separa da lei: non credo ancora in Gesù Cristo: ma col tempo, chi sa!» Il Momento, 17 febbraio 1907.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A pag.145. [v. ""Il banchetto funebre""] Un anonimo recensore di questo libro nel Corriere della Sera, smentì che il D'Annunzio avesse ricevuto danaro per la sua commemorazione del Carducci fatta a Milano per cura dell'Associazione lombarda dei giornalisti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La notizia delle quattromila lire era corsa in tutti i ritrovi giornalistici, non mai smentita, ed era per lo meno verisimile... Ma non bisogna esser troppo ingenui. Sono in uso in questi casi certe sottili forme indirette, notissime a chiunque conosca il meccanismo delle conferenze letterarie.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando le quattromila o duemila lire fossero per esempio assicurate da un giornale, per esempio dal Corriere della Sera, come corrispettivo della pubblicazione del testo della commemorazione, nei riguardi del D'Annunzio e della mia affermazione, la cosa non muta aspetto. A pag. 146... [v.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","""Il banchetto funebre""] vigliacco, buffone ecc. Non questo soltanto. Nell'inverno del 1891 trovandosi il Carducci a Modena con alcuni amici bolognesi, un crocchio di studenti, accortosene, gridò: Morte a Carducci!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vedi Rivista d'Italia aprile 1907. A pag. 149.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","[v. ""La fama""] Mi si avverte che il Tempietto di Venere non è di Paul de Kock, ma è una raccolta fatta nel secolo scorso di sonetti dell'Aretino e di cose del Marino. Ho scritto pel vago ricordo di certe opere che correvano ai miei tempi per le mani degli scolari; ma confesso la mia incoltura in fatto di letteratura pornografica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A pag. 151. [v.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","""La fama""] A proposito dell'eclettismo ammirativo dei carducciani, non sarà male rileggere quanto diceva il Carducci delle apostasie politiche, nel discorso pronunziato a Venezia nel 1880, in un comizio «pro suffragio universale», discorso pubblicato dal giornale il Tempo, diretto da Roberto Galli, e non raccolto nelle opere: «La democrazia italiana – intendo specialmente di quella democrazia ragionatrice e positiva alla quale mi onoro di appartenere e della quale è qui un maestro insigne – non ha fretta, non è impaziente: i democratici impazienti, i democratici ardentissimi, quelli per cui la democrazia fu una fantasia giovanile ed una accensione di passione, si sono ben raffreddati. Essi poco alla volta hanno disertato il campo della democrazia, razionale e positiva, essi non dirò che abbiano, come si direbbe, sparso il burro dell'apostasia sopra i crostini delle anime loro». A pag.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","191. [v. ""Il mio ed il tuo""] In questa sua rubrica di Reminiscenze ed imitazioni d'annunziane (La Critica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Anno VII. Fasc. III) il Croce si meraviglia che nessuno abbia indicato le derivazioni d'annunziane dell'Intermezzo di rime dal volume delle poesie del Maupassant Des Vers, e mostra come il D'Annunzio abbia «ricalcato» la sua Venere d'acqua dolce su Au bord de l'eau.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora, è cosa stranissima che il diligentissimo Croce non si sia affatto accorto come la Venus rustique, ritagliata in minuti frammenti, abbia fornito la mossa, la condotta e moltissime frasi alla Tredicesima Fatica, mutata di femmina in maschio la protagonista. Il sottile lavoro d'intarsio fatto dal poeta è curiosissimo perchè ai brani della Venus rustique furono pazientemente interpolati altri passi ritagliati da altre poesie dello stesso volume. Comincia il D'Annunzio: Ancor vivono errando fra l'attonita plebe gli umani ultimi eroi del buon sangue d'Alcide, Par, come germi inconsci, sorgano da le glebe; .","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","e i popoli adorando guardan alto salire i novi semidii fulgenti di bellezza. È l'inizio della Venus rustique: Les Dieux sont éternels. Il en naît parmi nous autant qu'il en naissait dans l'antique Italie... .","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tous les héros sont faits de la race d'Hercule. La vieille terre enfante encore des Venus. Ecco la nascita dell'Ercole: In un meriggio mite di marzo, quando il lino da 'l tepore de' solchi fiorisce ed è un turchino alto ondeggiare all'aria.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911",". . .un aratore uscì dai suoi tugurî. Il vecchio udì ne l'erba un fievole vagito umano.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sopra le zolle a le rugiade un bimbo giaceva nudo. . . Il buon vecchio si tolse la gran pelle di capra da gli omeri; e tremava nel sorriso rugoso la sua gengiva cava quando il pargolo ignoto ne la pelle raccolse.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tornava ai suoi tugurî. . . .quando il vecchio sparve da lungi tra le folte macchie de la bassura ne la nebbia vermiglia, dietro squillò il nitrito pe '1 silenzio tre volte.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ecco la nascita della Venere: Un jour de grand soleil, sur une grève immense un pêcheur qui suivait, la hotte sur le dos cette ligne d'écume ou l'Ocean commence entendit à ses pieds quelques frêles sanglots. Une petite enfant, gisait abandonnée, toute nue. Il essuia son corps et la mit dans sa hotte; couchée en ses filets l'emporta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Bientôt il ne fut plus qu'un point insaisissable, et le vaste horizon se referma sur lui. C'è da notare che il fiorire del lino è tolto da un altro punto della stessa poesia: Lorsque les lins en fleur, au moindre vent troublés ondulent comme un flot, avec des longs murmures... o che il triplice nitrito finale è ricalcato sopra un triplice abbaiamento pur finale in Au bord de l'eau: Tres loin derrière nous un chien hurla trois fois. L'Ercole cresce e le genti lo adorano: … Ora, migravano giù dai contadi a torme uomini e donne,.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tutte rosee di vita cedeano sotto i baci gravi e caldi le forme: e l'eroe con le dita cercava tra le dure barbe, tra i cerchi d'oro, tra i femminili seni arridendo. Cresce pure la Venere: Tout le pays aima l'enfant trouvée ainsi; et personne n'avait de plus grave souci que de baiser son corps mignon, rose de vie, et son ventre à fossette, et ses petits bras nus. Elle tendait les mains.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","et sa joie éclatait en rires continus. I contadini se ne vanno: . .poi che in torno l'estate su la grande abondanza de le mèssi esultava e i mietitori curvi sotto il cielo di lava iteravano i colpi de le falci lunate.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Proprio come in francese: Puis dans les claires étés, lorsque les moissons mûres font venir les faucheurs aux bras noirs dans les blés, . les travailleurs courbés se taisaient hors d'haleine, seules les larges faux, abattant les epis traînaient leur bruit rythmé. L'Ercole: .","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","quando Ei da l'inerzia sorse de la cuna ed il passo rivolse al limitare squillaron liete grida su per le case. La Venere: Quand elle put enfin s'en aller par les rues posant l'un devant l'autre, avec de grands efforts les pieds sur qui roulait et chancelait son corps, les femmes l'acclamaient. L'Ercole: Nei pascoli, abondanti d'acque vergini e fresche l'erba lo ricopriva.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ei l'infanzia inquieta liberò per quei pascoli, correndo senza meta, tra le mandre affondate ne l'erbe gigantesche. I giovenchi fiutavano quel fanciullo gagliardo; ed Ei senza paura sentiva sul suo capo passar quel caldo fiato che sapeva di nardo... Nitrivano i poledri con un gentile omaggio del collo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La Venere: A travers l'herbe haute au niveau de sa lèvre elle courait la plaine... Les animaux aussi l'aimaient étrangement. Et près d'elle ils prenaient des allures d'amant. Ils frottaient à son corps ou leurs poils on leurs laines. . .","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Elle faisait, de loin, hennir les étalons. Elle emplissait d'amour les troupeaux qui paissaient. Ma non solo gli animali: Le fanciulle su 'l limite de' campi accorse a schiera gittavano il cuor vivo dietro le sue vestigia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per la Venere erano naturalmente i maschi: Bientôt quand elle alla rôder par les chemins elle eut à ses côtés un troupeau de gamins... Che dice del suo eroe il D'Annunzio? Egli era il Tipo umano, era la forma pura che la grande Arte antica eternava nel pario. Il sole avea coperto quasi d'un'armatura sottilissima d'oro quel corpo statuario.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E sul colle una testa d'Apollo Musagete sorgea, piena d'imperio ne la fronte regale. E il Maupassant: C'était l'être absolu, créé selon les lois primitives, le type éternel de la race qui dans le cours du temps reparait quelquefois, dont la splendeur est reine ici bas, et terrasse tous les vouloirs humains, et dont l'Art saint est né. . . Le dur soleil des champs avait marqué sa trace de petits grains de feu, charmants et clairsemés.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Uguale l'effetto: S'Ei passava, le femmine un ardore carnale prendea. Come l'incendio scoppia nella quiete de la notte serena in un bosco che dorme, ed al vento propagasi, ed un albero accende l'altro e fiammeggia ogni albero simile ad una enorme face, sin che nel bosco tutta una fiamma splende, così per quelle femmine correa l'ardore... Il Maupassant: Les hommes du pays seraient morts pour lui plaire: en la voyant venir ils couraient au devant.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Elle riait. soulevant au vent de ses jupons, les passions charnelles. L'incendio è preso più oltre: Quand le feu prend soudain dans un village on voit l'incendie égrener ainsi qu'une semence, les flammes à travers le pays: chaque toit s'allume à son voisin comme une torche immense, et l'horizon entier flamboie.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Un feu d'amour qui ravageait les coeurs, brûlait les corps et comme l'incendie, emportait sa flamme d'homme en homme... Continuiamo: . .In torno era Maggio. Nei pascoli ampi una portentosa vita si propagava, trionfava.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ogni cosa avea colore e suono per la gloria del giorno. Questo bisogna cercarlo in un'altra poesia: Fin d'Amour: Une joie amoureuse, épandue et puissante, semant par l'horizon sa fièvre grandissante, pour troubler tons les coeurs prenait toutes les voix. E riprendiamo la descrizione in italiano: I tori grandi e truci, dagli occhi di bisonte battendosi la coda su le cosce, su i fianchi, fin su la schiena fulva, s'appressavano a fronte bassa; ed i mugghi lunghi di richiamo da i branchi de le giovenche uscivano perdendosi ne l'ora.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","I capri su le gambe di fauno erti a la pugna intrecciavan le corna... ed in francese: Elle emplissait d'amour les troupeaux qui passaient... Elle faisait... se cabrer les taureaux comme auprès des genisses . les boucs s'attaquer front contre front, dressés sur leurs jambes de faunes... Or ecco una descrizione della foresta ove ripara l'Ercole: Presso il fiume da secoli una foresta dorme, immobile... gravando cupa e muta ella sale nel dominio dell'aria, come una cattedrale immensa...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'originale è nella poesia La dernière escapade: Tout autour un grand parc sombre et profond s'étend: il dort sous le soleil qui monte... Les arbres ont poussé des branches si mêlées... . et la voûte a grandi comme une cathédrale. Dice l'italiano: Ne l'autunno vi esala l'odore acre dei funghi che si gonfian tra il musco, l'umidità malsana dei luoghi sotterranei dove la voce umana si perde.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","; e il francese: Des courants d'air de cave et des odeurs moisies... . Il flotte une odeur antique et sepulcrale, l'humidité des lieux où l'homme ne vient plus; e ancora L'oro del sole non vi pénetra, non vi pénetra il vento: che è press'a poco: ... le soleil, jetant son averse de feu, ne penêtre jamais la noirceur des allées. Ed è uguale il risveglio della foresta: Poi che le nuove linfe pei tronchi accidiosi saliano ad espugnare le cime, e la tempesta della vita affluente scotea co' suoi marosi invincibili alfine pur quel letargo augusto... che proviene evidentemente da: Mais un souffle de feu sur la plaine s'élève.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Les arbres dans leurs flancs ont des frissons de sêve, car sur leurs fronts troublés le soleil va passer. Partout la chaleur monte ainsi qu'une marée... Uguale il risveglio fisico: Ed ei spandea l'amore abondante e sereno; Ei fornia con vigore inesausto quell'opera carnale; e nella Venus: on l'aimait; et son coeur repandait, comme une onde, sa tendresse abondante et sereine sur tous, .","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Elle s'abandonnait sans resistance, née . pour cette oeuvre charnelle, et le jour et la nuit..; l'uno stromento inconsapevole d'una Potenza oscura, con tranquillo vigore in tutte le matrici Ei gittava il buon seme della specie futura; l'altra sans jamais un soupir de bonheur ou d'ennui, acceptait leurs baisers comme une destinée. Due accenni descrittivi per finire: ... sorsero le capanne, e si vedean le spire de 'l fumo bianche svolgersi ne l'aria; che ha il suo corrispondente in: le filet de fumée au dessus des maisons; e quest'altro … Ma nel silenzio pur nasceano romori vaghi: passi furtivi di bestie sui tappeti del musco, urti improvvisi d'ali ai rami, secreti brividi delle foglie; assai vaghi romori; che è chiaramente: … Mais des pas voilés, des bonds craintifs, ces bruits légers et sourds qui font les marches douces des bêtes de la nuit sur le tapis des mousses, emplirent les taillis de frôlements furtifs... Sarà dunque anche questa una nota propria, originale e nuova?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A pag. 206. [v.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","""Mimnermo""] Il prof. Ettore Romagnoli in un suo scritto I Greci e il verso libero pubblicato nella Nuova Antologia del 1° aprile 1910, credette di accusarmi di plagio nonchè di furto poichè non avevo citato gli autori di alcuni frammenti di traduzioni greche. A quell'accusa risposi nel fascicolo della Nuova Antologia del 16 aprile 1910 colla seguente lettera: «On.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Signor Direttore, Nell'ultimo fascicolo della Nuova Antologia il professor Ettore Romagnoli, in un suo scritto I Greci e il verso libero, si occupa di me e del mio volume Il Pastore, il Gregge e la Zampogna. Parlando, nel mio libro, della fama di Pindaro io avevo avuto occasione di scherzare alquanto a spese del Romagnoli pel fatto di aver egli messo Tiziano fra gli Impressionisti e di aver scoperto in Pindaro un Whistler ed un Wagner mancato. Era evidente che non potevo sperare di trovar nel Romagnoli un critico straordinariamente benigno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nondimeno, avvezzo a riconoscere alla critica la libertà più ampia, non risponderei a lui, come non ho risposto ad altri, se egli non mi muovesse accuse che trascendono il campo estetico per entrare in quello morale. Veramente anche nel riguardo estetico avrei parecchie cose a osservare, se non altro per ciò che riguarda l'esattezza delle citazioni. Dovrei osservare che io non ho mai rinnegato «la genialità artistica italiana», ma ho combattuto certi suoi caratteri retorici che a me paiono degenerativi; dovrei osservare che io non ho mai scritto che la poesia greca sia un'anarchia ritmica; che, se ho affermato la necessità di nuove forme ritmiche, non ho mai alzato la bandiera del verso libero, il quale, come tutti sanno, è prosa; che non ho mai detto la sciocchezza che le «righe più o meno chilometriche dei futuristi», ai quali non ho l'onore di appartenere, derivino dall'arte di Pindaro, di Eschilo, di Aristofane.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Anzi, osservai che il ritmo della Laus vitae, che non è nè chilometrico nè futurista, aveva bisogno di esser rinsaldato nei suoi elementi ritmici. Tanto io sono banditore di verso libero e di anarchia! Ma queste sono bazzecole accanto all'accusa principale del Romagnoli.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Romagnoli ha scoperto nientemeno che io, persecutore di plagi, sono un plagiario, un impudente plagiario. Per dire la verità, sono cascato dalle nuvole. Che in un libro in cui si risolleva la questione dei plagi e se ne cita uno lunghissimo del D'Annunzio, io mi faccia poi cogliere con la mano nel sacco altrui, è cosa che, se vera, sarebbe veramente divertente.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In un capitolo del mio libro, dovendo dare esempi del calore, della freschezza, della ingenuità della lirica greca, ebbi a citare brani di Archiloco, di Saffo, di Mimnermo, di Teognide, ecc. Come io non ho alcuna ambizione di passare ai posteri come traduttore, e come avevo, per ragioni editoriali, molta fretta, presi dai miei appunti di università e dai libri che avevo sottomano i brani che mi parvero meglio tradotti in note traduzioni altrui: dal Chiarini, dal Mazzoni, dal Vanzolini, dal Graziadei, dal Michelangeli: ma ad alcune che non mi parvero felici o fedeli preferii qualche mia vecchia traduzione in versi, e quando non l'avevo in versi, qualche mia vecchia traduzione in prosa. Così per esempio, mentre citai tradotto in ritmo approssimativo il frammento 66 (non 64) di Archiloco, di cui pure potevo dare la traduzione del Graziadei, diedi poi del Graziadei in endecasillabi altri frammenti, perchè, benchè infedeli al ritmo originale, ne rendevano benissimo la fresca bellezza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Avrei potuto dare di altri frammenti di Alceo, di Saffo, di Anacreonte le traduzioni del Michelangeli, di Ibico quella del Fraccaroli: non mi piacevano, e preferii tradurli in prosa. Se avessi avuto tempo, avrei preferito ritradurli tutti in modo uniforme e mio, ma, come dissi, avevo fretta e pensavo allo scopo e non ad una qualsiasi compiacenza di traduttore: ne nacque, come dice giustamente il Romagnoli, una «stonatura», ma appunto perchè la raccolta era ritmicamente e stilisticamente una stonatura, ero le mille miglia lontano dall'immaginare che qualcheduno potesse credermi unico autore di quella specie di insalata, e che intendessi farmene bello. Ricopiando alcuni brani di traduzioni altrui e rivedendoli col testo, mi permisi per amore di fedeltà qualche ritocco.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi dissi: Se mai, darò ragione fra le note in fondo al volume, di queste disarmonie, e vi spiegherò anche il perchè mi sono permesso qualche ritocco, non per irriverenza, ma per le stesse ragioni per le quali altri l'ha fatto (vedi Pascoli in Sul limitare) con traduttori d'altri tempi. Poi dimenticai i ritocchi e la nota, come dimenticai a mio danno altre cose, come per esempio di avvertire che il mio volume era scritto e in parte composto prima che vedesse la luce il libro del Borgese sul D'Annunzio, dal quale qualcuno potrebbe dire che io ho copiato certi giudizi ben miei. Questa è la verità.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È una verità troppo semplice e ingenua? Può darsi: la verità ha spesso di questi inconvenienti, mentre la malizia non li ha mai. Anche dimenticando una nota, non potevo immaginare che quella traduzione del Mazzoni da Meleagro, che il Carducci disse meritamente un piccolo capolavoro, fosse ai carducciani sconosciuta: nè che gli Esperimenti metrici del Chiarini e del Mazzoni pubblicati dallo Zanichelli fossero un libro ignoto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E già, se io fossi stato così misero e così impudente da indurmi ai furterelli di tre o quattro versi, come mai, dovendo citare tre versi delle Siracusane di Teocrito, non avrei scelto la traduzione meno nota del Cipollini, invece di quella notissima del Chiarini? E a questo proposito veda il Romagnoli che egli erra accusandomi di aver sostituito nel frammento di Alcmane, alcionesse a le alcioni e sovra a sopra. Nella traduzione del Mazzoni pubblicata nei citati Esperimenti c'è proprio alcionesse e sopra.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ho trascritto uccello invece di augello? Pare. È una colpa o un errore che accetto senza paura.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A questa stregua il Romagnoli poteva anche accusarmi di non saper, nonchè il greco, l'italiano, poichè nel mio libro, per tre o quattro volte, il nome del soave poeta di Colofone era stato trasformato in Mimnerno. Il Romagnoli dice che il mio libro è una tragedia. Sarà.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Posso assicurarlo ad ogni modo che non è davvero una farsa. Egli lo crede ispirato dalla stizza di aver avuto la critica sfavorevole ad un mio volume di versi. Sappia che nella sua parte sostanziale fu scritto da quindici a vent'anni fa, e che doveva appunto formar la prefazione di quel volume.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ho scritto queste spiegazioni non per quelli che mi conoscono, pei quali so esser superflue, ma per quelli che non mi conoscono. Ma in quanto al Romagnoli, io, in espiazione dei miei scherzi sul suo impressionismo pindarico, sono in dovere di concedergli la soddisfazione innocente di credere che io abbia scritto un volume di quattrocento pagine in cui si dicono cose non piacevoli a grandi ed a piccini, un libro fatto apposta per attirarmi inimicizie, attacchi, odii, e sopratutto vendette, e ciò con l'unico scopo di attribuirmi una dozzina di brani di traduzioni che si trovano in libri di comune lettura e perfino in manuali scolastici. Con ringraziamenti e scuse: Enrico Thovez.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per le ragioni su esposte, ho lasciata immutata la «stonatura». Ed ecco la lista delle paternità della traduzione: Pag. 206. Frammento di Mimnermo: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","di G. Vanzolini. Pag. 209. Frammento di Alcmane: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mazzoni. Pag. 220. Frammenti di Archiloco: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","mia. Pag. 225. Frammento di Mimnermo: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","di G. Vanzolini. Pag. 226. Frammenti di Teognide: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","mia. Pag. 226. Frammento di Archiloco: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","V. Graziadei. Pag. 227. Frammenti di Archiloco: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","di V. Graziadei i primi quattro; mia i seguenti. Pag. 228. Frammenti di Alceo: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","mia. Pag. 228. Frammenti di Saffo: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","del Michelangeli. Pag. 228. Frammenti di Saffo: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","mia. Pag. 229. Frammenti di Ibico: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","mia. Pag. 229. Frammenti di Anacreonte: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","del Michelangeli il primo; mia il secondo. Pag. 229. Frammenti di Teocrito: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","di G. Chiarini. Pag. 230. Epigrammi di Meleagro: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","di G. Mazzoni. Pag. 232. Epigrammi di Paolo Silenziario e di Rufino: trad.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","mia. Pag. 328.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","[v. “Laus Vitae”] Il Borgese mi fa notare che i primi saggi di metrica libera del D'Annunzio risalgono al 1899 ed al 1900. Io mi ero naturalmente attenuto alla data della pubblicazione della Laus Vitae.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se anche il D'Annunzio ha sentito il bisogno di un rinnovamento metrico a trentasei anni invece che a quaranta, il mio ragionamento non muta di valore, perchè soltanto dopo la pubblicazione intera delle Laudi la critica espresse il suo giudizio. Del resto la dichiarazione teorica dell'insufficienza metrica della lirica italiana fu pubblicata dal D'Annunzio solo nel 1906, nella Lettura. AGGIUNTA ALLA SECONDA EDIZIONE.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dai cani da guardia ai critici. Poichè questo libro, pur senza prefazioni di illustri e soffietti di amici, ha fatto la sua strada ed è giunto dove voleva giungere, poichè in un anno la prima edizione fu esaurita e l'editore desidera farne una nuova, bisogna pure aggiungervi qualche pagina per rispondere alle critiche che gli furono mosse. Non a tutte naturalmente.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Già, a molte sarebbe fare troppo onore chiamandole critiche: molti altri vocaboli meno onorevoli ma più coloriti sarebbero più proprii a qualificare i superbi disdegni, le finte indifferenze, le accuse partigiane e le contumelie sbracate che lo accolsero. Ma di esse, lungi dall'esserne ferito, io sono profondamente grato ai loro autori. Essi mi hanno dato la prova tangibile che molte delle mie pagine, che tutte le mie pagine hanno colpito nel segno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando un certo giornalismo, più o meno letterario, è avvezzo a sciogliere con meraviglioso scetticismo inni di plauso a qualunque guastamestiere faccia gemere di pietà i torchi dell'italo regno, non per altra ragione che pel fatto di una qualsiasi compartecipazione di mensa, di ufficio, di giuoco o di affari, il raccoglierne attacchi, ingiurie e derisioni è un onore ed una gioia. Ed io agognavo quest'onore e questa gioia. Che diamine!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non avevo mica speso tante pagine per bollare i cultori della rettorica, gli apologisti dello scetticismo morale, i vessilliferi del superuomismo, gli adoratori della pura verbalità, i commercianti della poesia, per raccoglierne rose. Sì, sotto quest'aspetto la critica italiana, per chiamarla così, non ha deluso alcuna mia aspettazione. Nè io mi sono meravigliato che qualcheduno si sia sbrigato in tre righe stizzose di un libro di quattrocento pagine in cui pure si agitavano questioni di qualche importanza: bisogna pur concedere qualche cosa all'altrui piccolezza; nè mi ha fatto stupore leggere qualche periodo come il seguente: «Quand'io vedo, per esempio, Arturo Graf, che ha tenuto per vent'anni almeno una cattedra di letteratura italiana, in un'Università italiana, andare in sollucchero (sic) dinanzi al libro di Enrico Thovez che è tutto ripieno di stupefacenti coglionerie, di grossolane coglionerie, di insufficienze sulla poesia italiana, mi domando non senza spavento a che punto siamo, e donde veniamo, e dove vogliamo andare, e che cosa sarà lecito fare agli scolari se a tanto mostrano di essere arrivati i maestri».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non mi fece stupore: chissà, mi dissi, che costui non sia per avventura uno di quegli allievi del Carducci, che, forse perchè furono gli ultimi, cercarono alla morte del poeta di mettersi in prima linea. La carica d'allievo del Carducci è un onore insigne, ma che impone oneri gravi: bisogna pur mostrare che non si son pagate inutilmente quelle tasse. Ma non a tutti è dato dimostrare l'efficacia dell'insegnamento del maestro con un riflesso del suo nobile ingegno, della sua soda coltura, della sua viva fiamma di poesia: per certuni può esser necessario contentarsi di molto meno: qualcheduno deve rassegnarsi a non derivare da quell'insegnamento che qualche scoria di coprolalìa.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E del resto come voler male di qualche parola grossa a chi ha la onesta sincerità di aggiungere: «Triste mia penna! Tu stridi sulla carta come un calabrone stride su di una vetrata. Tu forse non vali nulla.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Meglio sarebbe che tu potessi, come una tortorella, o come un'aquila, passare oltre il vetro, trovar l'azzurro, immergerti nel sereno, volare. Ma bisogna esser onesti, bisogna essere sinceri». Dunque non mi occuperò delle tristi penne che non valgono nulla e che stridono, e dei calabroni: auguro anzi dal più profondo del cuore che rompano i vetri e diventino aquile o tortorelle, a loro posta.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Darwin, permetta, in premio della «onestà e sincerità» della confessione, qualche infrazione alla sua legge. Non mi dorrò nè di queste nè di altre coserelle. Non mi dorrò per esempio che il prof.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ettore Romagnoli, mi abbia detto «così presbite dinanzi a ogni finezza e nobiltà d'arte». Sebbene io non sappia certo di greco da quanto lui, ne so pure abbastanza per conoscere che presbite vuol dire innanzi negli anni e che la presbitìa è quella modificazione di curvatura dell'occhio per cui è necessario porre a qualche distanza gli oggetti per vederli bene. Ebbene, io accetto anche questa gratuita offerta del prof. Romagnoli.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, in arte, io cerco precisamente di porre i fenomeni estetici ad una certa distanza dai miei occhi per abbracciarli meglio con lo sguardo. Guai alla critica letteraria o artistica che è affetta da miopìa: può scoprire finezze e nobiltà là dove non è che allumacatura od orpello. Non mi dorrò neppure di tutte le inesattezze, di tutte le affermazioni gratuite, di tutte le accuse fantastiche, di tutti i granchi di cui ho fatto piacevole elenco.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Certa critica non ha bisogno nè di leggere, nè di capire. Vede che un libro non è proprio un'apologia del Carducci e del D'Annunzio, come sarebbe dovere di scrittura di ogni buon italiano? Se ne sdegna, e scartabella il libro, ne prende qualche mutila frase, la cita con più o meno buona fede, e lo proclama senz'altro un libello.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Avevo creduto di scrivere un libro vivace, ma pulito, da persona nata bene, che non è usa adoperare, non solo nelle sue scritture, ma nemmeno nel suo discorso abituale, quelle espressioni sconce che fluiscono con felice abbondanza sul labbro di tanti letterati italiani nei loro colloqui? Ed ecco uno accusarmi di avere, parlando del Carducci, «rasentato il turpiloquio che non giova alla critica». Avevo scritto delle Odi Barbare del Carducci: «Qui e qui soltanto è il Carducci poeta rude e grande, e non il professore dotto ed eloquente.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Da queste opere perfette, stupende di densità sentimentale, di slancio lirico, di energia di forma egli avrebbe dovuto prender le mosse di un rinnovamento». Che importa? Il sereno ed equanime critico di un gran giornale può scrivere tranquillamente a proposito delle mie osservazioni al Piemonte: «Ma tutte in generale, le Odi Barbare del Carducci disgustano per una ragione o per l'altra, Enrico Thovez.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È una vera lirica da professore, una specie di Gradus ad Parnassum». Già, ma questa frase io l'avevo riferita ad Orazio... Che importa? Andiamo avanti che c'è di meglio.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Avevo avuto il coraggio di scrivere pel primo in Italia (cioè anche prima del Borgese, a cui ne parlai in privato, quando egli non era così favorevole alla Laus vitae come fu poi nel suo libro, scritto dopo, ma pubblicato prima del mio) che «il poema della Laus vitae è il maggior sforzo di ingegno che dalla Divina Commedia in poi sia stato compiuto nella poesia italiana»; avevo scritto che Versilia «è semplicemente perfetta ed inimitabile»; che il Ditirambo d'Icaro è «il maggiore sforzo di rappresentazione fantastica che sia stato compiuto da Dante in poi»; che il D'Annunzio nella Pioggia nel Pineto ed in Undulna «è giunto a effigiare in sillabe aspetti e sensi imponderabili per tenuità e fugacità, con una felicità favolosa di espressioni verbali, concise e sfumanti, palpitanti ed aleggianti a seconda dell'immagine»; avevo scritto che «nel genere decorativo ed ornamentale la poesia italiana non ha nulla che possa esser comparato per felicità d'invenzione, evidenza di rappresentazione immediata, ingegnosità di elaborazione, sonorità d'armonizzazione con l'Otre, con la Morte del Cervo, con Versilia, col Ditirambo d'Icaro; avevo scritto: «quando (il D'Annunzio) sa tenersi entro i limiti segnati dalla sua sensualità di eloquente ed immaginoso traduttore oggettivo della realtà pittoresca o della fantasia mitica o leggendaria, i capolavori sbocciano dalle sue mani, puri, perfetti, definitivi?» Che importa? Il critico sereno ed equanime del gran giornale può scrivere del mio libro: «Morale della favola: Carducci non rappresenta nulla o quasi nulla della moderna anima italiana; di Gabriele D'Annunzio è meglio non parlare, per non guastarsi lo stomaco...» Può anche aggiungere il sereno ed equanime critico: «Il Thovez ha il torto di spingere troppo oltre il suo odio per Gabriele D'Annunzio». Avevo spinto tanto oltre il mio odio da dire che i capolavori sbocciano dalle sue mani.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che importa? Cioè può importare. Può importare per mostrare con quanta serietà, serenità, equanimità, esattezza e buona fede si possa fare la critica letteraria in un grande giornale italiano.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Già certa gente non ha bisogno nè di leggere nè di capire. Da mille parti mi vidi scagliare sul capo l'orribile accusa di aver fatto di Dante e del Leopardi due tedeschi. «Il Thovez – dice uno dei tanti – ci offre rinnovellate dalla serietà del suo corruccio quelle stesse amene ipotesi di etnografia mattacchiona per le quali dall'Alighieri a Raffaello tutta la nostra storia sarebbe rifiorita in virtù di geni teutonici».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Già: io avevo scritto parlando del Leopardi: – mi son domandato se, come Dante, a cui «germanico sangue colò per avventura nelle vene dalla donna che venne a Cacciaguida da Val di Po, dall'Aldighiera Ferrarese» non fosse straniero –. Ora, sanno i colti critici italiani di chi sono queste parole virgolate? Non sono di alcun mattacchione teutonico invido delle nostre glorie: sono (e lo tacqui per procurarmi il facile diletto di cogliere nella pania qualche nazionalista) proprio di Giosuè Carducci: in Opera di Dante pag.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","46, linea 12; del Carducci che aggiunge: «di nobil famiglia antica in città rifiorita di stirpi longobarde, e che diè a' nepoti il cognome di radice germanica»; del Carducci che arguisce che da quel sangue sarebbe venuta all'opera di Dante «la balda freschezza e franchezza d'una nuova razza guerriera: la germanica». In quanto al Leopardi il caso è anche più piacevole. Avevo detto: «Se le qualità dominanti della vita e della letteratura di un popolo sono un indice etnico, certo egli appare quasi straniero.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Austero nella quasi universale istronia elegante, parco, ecc. ecc.». Ma avevo subito aggiunto: «E nondimeno nessuno è più genuinamente italiano di viso, di vesti, di eloquio di lui ecc.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","ecc.». Sanno leggere certi critici italiani? Si direbbe che non sanno.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma sarebbe far loro troppo onore crederli semplicemente analfabeti. L'analfabetismo è ancora un titolo di onore di fronte alla mala fede. Faceva così comodo a certa gente poter gridare alla turba pecorile dei suoi lettori: capite qual'è la serietà di questo signore?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ha osato dire che il Leopardi è tedesco! Da questo potete giudicare tutto il resto del libro, senza darvi la fatica di leggerlo. Dalla mala fede alla diffamazione il passo è breve, e perchè non farlo?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E molti lo fecero. Da Bologna, naturalmente, una voce assicurò che io ero un ciarlatano che cercavo di far fortuna a colpi di gran cassa. «Questo genere di critica, assicurava quel degno signore, se a prima vista dà un poco a pensare per l'arditezza della tesi, che del resto non è nuovissima (l'idea di pigliarsela con i personaggi universalmente stimati ed ammirati, è un trovato troppo semplice per non esser venuta in mente a parecchi altri) questo genere di critica, dico, non merita di esser seriamente discusso, e quei colleghi che ingenuamente l'han fatto, se ne sarebbero astenuti se avessero pensato all'indole – diciamo l'orrenda parola – reclamistica del libro di Thovez».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Eppure questo degno signore ed i suoi degni confratelli avrebbero pur dovuto pensare che di quel Thovez ciarlatano e reclamista non hanno mai visto il nome in calce alla réclame del tot o delle penne stilografiche, in cui tanti letterati italiani cercano nella terza pagina dei giornali una consacrazione di celebrità, che non è venuta loro dalle opere; che non mi hanno mai visto prender parte ad alcuno di quei mille banchetti in cui i giornalisti, i romanzieri, i drammaturghi italiani celebrano ogni quindici giorni un nuovo genio ed un nuovo capolavoro, con un do ut des niente affatto nascosto: avrebbero pur dovuto pensare che se io sono, come bontà loro mi concedono, «colto e ingegnoso», se posseggo «acuto ingegno e mordente eloquenza» e tante altre belle virtù letterarie, non dovrebbe poi riuscirmi tanto arduo occupare il pubblico italiano con l'annuo contributo di qualcheduno fra i mille libri di versi, romanzi e drammi che consentono facili quanto effimeri trionfi, colonne di lodi nei giornali, pubblicazione del ritratto nelle riviste, interviste funambolesche, applausi e danari; avrebbero pur dovuto pensare che se fra i tanti che oggi dell'arte fanno bottega, e col bisogno del pane scusano la fretta grossolana e la mediocrità idiota e la piacenteria ignobile dei loro parti, o ne affermano cinicamente la commercialità, uno, che, oh dio, non è poi proprio sprovvisto nè d'idee, nè di fantasia, nè di qualche facoltà di elaborazione, si apparta e domanda alla letteratura applicata ciò che non potrebbe domandare all'arte pura senza transazioni incompatibili colla propria coscienza estetica e coi propri ideali di arte, vuol dire che non è precisamente stoffa di ciarlatano e di reclamista. Costerebbe tanto poco pubblicare libri su libri con articoli di giornali mal cuciti insieme, sceneggiare qualche meno nota novella francese, comporre in endecasillabi col senso che termina in ogni verso, e qualche didascalia più lunga del testo, un qualche poema drammatico! Ma che farci?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A me non piacciono i libri d'articoli mal cuciti, le novelle francesi sceneggiate e i poemi drammatici in gelatina verbale con ripieno di tartufi barocchi. E sono superbo di avere in venti anni di letteratura, pubblicato due soli libri, perchè, buoni o cattivi che siano, mi sembravano per altrui, ed erano per me necessari, e la moda e la vanità e la smania della fama e il «successo» e gli applausi e i denari non c'entravano per nulla. Ma, «ho l'abitudine di prendermela coi grandi».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sicuro. Che farci? Ognuno sceglie gli avversari che meglio convengono alla sua statura: io non li scelgo: me li trovo davanti; anzi non loro, ma le loro opere.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Certa gente si fa pettoruta d'orgoglio quando può schiacciare una pulce. Mi duole: ma non mi sento il cuore di Maramaldo o la pancia di Falstaff; non amo uccidere moribondi o crivellare di pugnalate un cadavere. Ma queste cose certa gente non le può capire, ed è questa sua inintelligenza congenita che in parte la scusa.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Essa non è avvezza a far nulla senza una qualche utilità propria: morale o materiale. Il Thovez se l'è presa col Carducci e col D'Annunzio. Dunque un motivo ci ha da essere.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E come non può immaginare che ci sia qualcheduno capace di scrivere un libro per un puro bisogno di combattere disinteressatamente per un ideale, per un suo ideale più caro di qualsiasi simpatia o amicizia o ammirazione o reverenza, conclude: l'ha scritto per rabbia o per invidia. Sicuro: il Carducci avrebbe secondo costoro «il torto di occupare nella storia della lirica italiana un posto più in vista di quello occupato, puta caso, dal signor Thovez, che ai suoi tempi s'è pure macchiato di qualche poetico peccato, di cui il pubblico, quel confessore così indulgente generalmente, non l'ha assolto. Ed il Thovez non ha mai saputo perdonare al pubblico, e non potendo scrivere delle liriche migliori, si è vendicato scrivendo un libro in cui si dimostra semplicemente che il Carducci non è un poeta, e tanto meno un lirico, e che il pubblico che lo stima tale è un imbecille che non si intende di poesia».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Naturalmente io non mi son mai sognato di dire che il Carducci non sia un poeta e tanto meno un lirico ecc. ecc. Ho detto anzi che era talora un poeta rude e grande.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È la solita buona fede che impera. Così si fa la critica letteraria in Italia, anche in giornali non grandi. Ma ammesso pure, ciò che per me è incomprensibile, ma forse non per altri, che una persona cioè, di acuto ingegno possa scrivere un libro per una così miserevole ragione, mi affretto a dichiarare a quell'illustre signore che la gloria del Carducci non mi ha fatto, non mi fa e non mi farà mai gola.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È così inquinata d'imbecillità da parte di troppi zelatori che proprio non mi sorride. Ma non mi fa gola per ragioni più estetiche. Se mi decidessi a desiderarne una, la sceglierei composta di altri elementi.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Darei, per esempio, tutta la gloria del Carducci in cambio d'aver scritto Das Grablied e Die Sonne sinkt, anche a costo di vivere ignoto come Federico Nietzsche, perchè avrei la gioia e l'orgoglio d'essermi innalzato in un'atmosfera lirica incomparabilmente superiore a quella che si respira pur nelle più alte poesie del Carducci. Ma io non mi son mai sognato di desiderare o la fama o la rinomanza altrui. Io penso e scrivo ciò che è per me necessario, ciò che risponde ai miei bisogni psichici ed estetici e non mi curo di sapere se ciò debba innalzarmi sui culmini della lode o precipitarmi negli abissi della riprovazione altrui: lo spasimo della gloria, l'assillo della fama, la sete della rinomanza li lascio tutti ai mille e un genio che pullulano ogni giorno dalle felici glebe italiche.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dunque niente affatto per invidia o per sete di réclame; ma nemmeno per altro scopo anche più stolido. Perchè se per alcuni io ebbi a scrivere per rabbia verso la gloria carducciana, per cento altri la ragione del mio libro era chiara: l'avevo scritto per «vendicarmi del pubblico e della critica italiana che aveva maltrattato o noncurato un mio volume di versi». Già, l'avevo tanto scritto per dispetto e per vendetta verso la critica italiana, che l'avevo composto nella sua parte essenziale prima del mio libro di versi.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'editore può testimoniare che dinanzi al volume doveva stare questa prefazione: «Non è forse inutile avvertire che queste pagine furono scritte nella loro parte sostanziale or son quasi vent'anni. Era allora il Carducci nella sua maturità verde e vivace, e contrastare alla sua scuola letteraria poteva parere ad un giovane che faceva parte per se stesso, impresa non senza qualche bellezza di sincerità e di ardimento. Dovevano preludere ad un libro di versi e renderne chiara la ragione poetica: ma già troppo eterodossi erano i versi nell'unisono della lirica italiana, perchè un editore potesse accettare anche il carico di una prefazione polemica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Vennero gli anni tristi della senilità e dell'infiacchimento del poeta, e non era da pensare a manifestazioni battagliere. Ora il Carducci appartiene alla storia. Alla cronistoria dell'evoluzione della lirica italiana può forse giovare una voce dissidente dal coro consueto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La lirica nostra si è mutata, ma solo nell'apparenza: i vecchi vizi permangono sotto il pelo nuovo. Perciò pubblico queste pagine, alle quali non ho l'animo di smorzare la vivacità giovanile, poichè so che non fu mossa da irriverenza, ma da non ignobile aspirazione ad un'arte poetica meglio rispondente ai bisogni nuovi. Venni man mano completandole coi documenti venuti in luce ad appoggiar la mia tesi; ne può esser stata scomposta talora la linea cronologica: non la coerenza ideale».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questa prefazione impaurì l'editore, timoroso di una confessione che gli pareva poter togliere interesse al libro, e mi pregò istantemente di toglierla. La tolsi: potevo concedermi il lusso, che non è di tutti, di non aver in vent'anni mutato idee ed ideali. Ma non avevo proprio aspettato che il Carducci fosse morto per contrastare a lui ed alla sua ragione poetica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il capitolo L'estremo oltraggio fu pubblicato nella Stampa del 23 luglio 1898: dell'Ode Alla città di Ferrara avevo detto quanto pensavo fin dal 26 maggio 1895 nella Cronaca Moderna di Milano; ai retorici entusiasmi del Carducci per la guerra d'Africa avevo risposto con un articolo Enotrio Africano dell'8 marzo 1896 nell'Idea Liberale, in cui l'incoerenza ideale del poeta era già posta nitidamente in luce. Rifondendo e completando il libro, svolgendo e concludendo il mio antico ragionamento intorno alla lirica italiana, mi parve logico, in un libro che era apertamente biografico, accennare a quello che era stato il frutto naturale della mia persuasione teorica. Mi pareva di averne non il diritto, ma il dovere: mi pareva di avere il dovere di espormi intero come critico e come autore, tanto più in quanto quella critica non era stata vezzo maligno o bizzarro, ma meditata ragione poetica del mio tentativo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E in questo senso la intesero le persone oneste, serene e sincere. Ma non tutte oneste, serene e sincere sono le persone che in Italia si occupano di letteratura sui giornali. Per molti dispettosi di veder toccato un idolo che forse non avevano mai sottomesso all'analisi, la ragione del mio libro fu il «dispetto del poeta mancato».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Era naturale ed io me l'aspettavo. Certa gente giudica gli altri da sè. Non potevano pensare diversamente quei letterati che quando hanno sfornato un qualche aborto in versi o in prosa assediano direttori, critici e redazioni di giornali e di riviste con lettere, cartoline, telegrammi, messaggi per strappare un articolo elogiativo; quei letterati che mettono in moto amici, colleghi, parenti; che lodano oggi ipocritamente l'opera del collega perchè domani sia obbligato a dir bene o a non dir male della loro.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Chi non vede ogni giorno il collega Caio che fa il soffietto al collega Tizio, e domani il collega Tizio che rende nelle stesse colonne il servizio al collega Caio? Se io volessi sciorinare al sole i panni sporchi di certa letteratura e critica italiana, mostrare con quante dozzine di lettere certi autori poeti strappano l'articolo apologetico che li imporrà pel quarto d'ora alla turba, a quali pellegrinaggi si piegano giornalmente certi romanzieri e drammaturghi, e quali ire e vendette verso il critico che non sottomette la verità all'amicizia? No; io avevo mandato il mio poema pel mondo, senza cercargli alcun appoggio: avevo accolto serenamente le rare lodi e le molte derisioni ed insolenze.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Un poeta che abbia qualche stima di sè e della sua arte deve accogliere in silenzio anche l'ingiustizia patente, anche l'ignoranza e la diffamazione. Se nella sua opera c'è qualche germe vivo, non morirà: un qualche giorno trionferà della cecità e della moda. Nè contro l'ignoranza, la cecità e le ingiustizie io protestai menomamente nel mio esame critico della lirica italiana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi compiacqui soltanto, citando la meravigliosa evoluzione compiuta a mio riguardo da certi critici a qualche anno di distanza, di mostrare quanto la critica italiana fosse incerta nelle sue basi e ottenebrata da preconcetti personali; ma non domandai nè per me nè per la mia lirica nessuno di quei lauri che fanno gola a tanti. Potrebbe anche darsi che quei miei versi avessero la vita più dura di quanto certi critici affettano di credere; potrebbe darsi che riescissero per avventura a sopravvivere a certa lirica che ora pare fiorente; ma ciò non mi riguarda; è ufficio dello staccio del tempo: io mi ci affido completamente ed auguro di cuore a tutti i trionfatori lirici dell'oggi uguale serena fiducia. Non dunque dispetto o vendetta, ma confessione necessaria, sincera e forse ingenua di una crisi ideale, e come tale la intesero coloro che vollero intenderla.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E poichè io non cercavo lodi ma intelligenza, mi sia lecita una sola citazione, la citazione di qualcheduno che mi ha dimostrato che, se in Italia ad andar contro quella che il Carducci chiamava «la vil maggioranza» c'è da raccogliere ingiurie, si può anche aver il conforto di non parlare al vento: «Vi son critici..... che sono critici solo perchè nel loro momento storico la strada dell'arte dovette essere scavata a colpi di piccone. Le linfe della poesia erravano per cammini molteplici, e a voler rintracciare le più limpide e fresche era necessario scavare e scavare profondo. Questi improvvisati minatori portarono dunque nella nuova impresa l'audacia ispirata che erano destinati ad infondere nel canto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E se la storia come essi la intesero, e le opere quali essi le ricostruirono ebbero, invero, un che di singolare e di poco conciliabile con la storia e le interpretazioni più accettate, seppe in esse rivivere, non so se a cagione della loro stessa amorosa parzialità, quanto là trovavano in difetto; forse perchè come chi sofferse sa intendere più di ogni altro chi soffre, così solo chi ha penato o sta penando a trovar la forma del proprio sogno, ha sagacia incomunicabile per cogliere il senso più fuggevole delle volubilità dei tentativi, intendere tutta la profondità delle inquietudini, leggere con occhio veggente nell'ambiguità degli arresti e degli indugi. Per questi critici-poeti un artista diventò un personaggio drammatico del quale essi vestirono l'anima, una forza che mostrarono in atto. E nella storia della poesia essi videro una sorta di dramma, i personaggi del quale, se atteggiati meno olimpicamente di quelle figure che gli altri critici amano mostrare nella calma luce del definitivo, furono indimenticabili di vivacità; giacché i creatori non si amano nè si possono adeguatamente immaginare che nel travaglio della creazione, come i pensatori si rivelano pienamente nella crisi del loro pensiero, e i guerrieri nella urgente audacia dell'invenzione strategica o nell'impeto che strappa la vittoria.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Thovez è appunto critico di questa seconda specie... E se la nostra ultima grande poesia resta grande, come egli pur sa ed esplicitamente dichiara, non è men vero che essa non possa non essere accusata di quello di cui egli l'accusa, che le preclude maggior grandezza. Essa è ancora una poesia di arte complicatissima e di psicologia rudimentale; borghesemente ricca di ciondoli e povera di movimenti; medaglistica, decorativa, filtrata dalle pagine dei libri; costruita sopra l'immagine d'una vita infinitamente più semplice ed ignara di quel che la nostra vita sia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed i suoi organi veramente intatti ed attivi sono sproporzionati alla sua mole e funzionano faticosamente sotto la massa morta dell'adipe. Ignudare, alleggerire, fare che il verbo ed il ritmo sieno immediati all'atto stesso che li genera, sieno la sua voce e non la sua eco, la sua luce e non la sua ombra, la sua carne e non il suo velo, bandisce dunque il Thovez in questo libro, che parrà romantico come tutti i proclami di idealità non comuni, parrà strano in ragione della sua stessa novità, ma è certo sincero e profondo come pochi nostri libri odierni di critica().» Quando un lontano ed un ignoto può penetrare così addentro nel vostro spirito, e rivelarne con tale perfetta lucidità le ragioni non è necessario difendere l'opera vostra e dimostrarne la legittimità. E veniamo a quella che più degnamente si può chiamare critica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Veramente, confesso che sono stato alquanto deluso. Mi sarei aspettato dalla critica italiana l'esame della sostanza ideale del mio libro, non della sua apparenza esterna; mi sarei aspettato che, se non credeva legittime le mie idee sulla lirica italiana, dimostrasse errato il mio ragionamento; dimostrasse per esempio che non era fondata l'asserzione che il mondo poetico del Carducci rampolli dalla letteratura e non dalla vita; dimostrasse che il Canto dell'Amore è veramente un potente messaggio spirituale; che l'Inno a Satana è un'alta e nuova e organica concezione lirica; che le odi storico-patriottiche sono veramente quell'alto fiore di poesia che il Carducci intese cogliere. Avrei amato mi si dimostrasse che il regresso spirituale e formale della lirica carducciana su quella del Leopardi era illusione mia e non realtà; avrei desiderato veder dimostrar falsa la mia teoria sulla correlazione logica fra l'evoluzione delle forme chiuse musicali e quelle letterarie; avrei agognato che mi si disvelassero nella lirica italiana quei caratteri d'intimità che io trovavo invece in quella francese, inglese e tedesca; mi si provasse non essere vero che la lirica greca sia mille volte più viva e calda e moderna della nostra...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Avrei desiderato queste ed altre cose; ma la critica italiana di certi problemi generali ha paura; preferisce abbrancarsi ad una frase, ad un aggettivo, ad un'idea secondaria che non gli riesce simpatica, isolarla, combatterla trionfalmente, priva, com'è rimasta, dell'aiuto logico degli antecedenti e susseguenti, e passar via. Innanzi tutto, l'accusa più comune che mi è stata mossa fu questa: che il mio libro era un libro di critica personale: mi si ammonì severamente che la critica personale è il procedimento più «antiscientifico» che si possa immaginare. Ma io non presi cappello.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Questa accusa, mi dissi, muove da una nobile aspirazione. L'individuo è naturalmente soggetto ad errare: è pericoloso e triste che la fama d'un poeta, anzi d'un artista qualunque, sia così esposta ai possibili errori di giudizio di un critico. Quanto sarebbe più riposante e confortevole possedere una base critica posta all'infuori dell'impressionabilità individuale; un sistema critico sottratto agli influssi pericolosi dell'ora, una guida che consentisse impersonalmente a qualunque studioso l'infallibile cammino verso la luce della verità vera!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma che farci? Questa base sicura, questo sistema infallibile a me pare che non siano altro che un bellissimo sogno. Negli anni lontani dalla nostra adolescenza l'opera d'arte era studiata col positivismo della ricerca storica: l'ambiente fisico e spirituale doveva spiegare tutte le determinazioni geniali, e volesse o non, era obbligato a spiegarle.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'artista era una specie d'imbuto in cui varie chiavette avevano versato il loro flusso: bastava analizzare quelle diverse correnti, dosarne la portata, per avere il segreto dell'anima dell'artista e della sua opera. Ma l'entusiasmo per quel sistema non poteva durare: restava pur sempre il mistero dell'individualità che quelle correnti avevano fecondato. Ed ecco sorgere la nuova scienza critica: non più il procedimento dall'esterno, ma dall'interno.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Benedetto Croce ha da varii anni non solo formulato, ma impersonato questo metodo critico: non si può non rifarsi da lui. Discutere col Croce è piacevole ed onorevole. Il Croce si preoccupa dei fatti e non delle persone; è mosso dal desiderio della verità e non dagli interessi materiali o ideali di una scuola o di una chiesuola.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando la critica è fatta con tanta onestà ed esattezza di riferimento, con tanto sereno garbo la si legge con vera gratitudine anche se concluda contro le tesi nostre, anche se a nostro giudizio non abbia raggiunto la verità, anche se non ci persuada. Dunque, per adoperare le sue parole, la nuova critica è «fondata sul concetto dell'arte come pura fantasia o pura espressione», e per conseguenza «non esclude dall'arte nessun contenuto, o stato d'animo che voglia dirsi, purchè si sia concretato in un'espressione perfetta; rifiuta come arbitrarie le cosidette regole dei generi letterari ed artistici, e ogni altra sorta di leggi particolari artistiche. Per giudicare l'opera d'arte non conosce altra via che quella d'interrogare direttamente l'opera stessa e risentirne la viva impressione; e solo a questo scopo crede ammissibili le ricerche delle circostanze di fatto... Ottenuta la viva impressione, il lavoro ulteriore non può consistere se non nel determinare ciò che, nell'oggetto da esaminare, è schietto prodotto di arte e ciò che appare in esso di non veramente artistico; quali sarebbero le violenze che l'autore fa alla sua visione per preoccupazioni estranee e i vuoti che lascia sussistere per ignavia, le gonfiature e le fiorettature che introduce per far colpo, i segni dei pregiudizi di scuola, e tutte le varie sequele delle deficenze artistiche».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il critico non ha che da constatare «come sono andate le cose», e la critica è fatta. Semplice e chiaro all'apparenza, ma in realtà seminato di abissi così profondi che bisogna essere un po' miopi per non sentirne le vertigini. Interrogare l'opera e «risentirne la viva impressione».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È presto detto. Ma chi ci assicura che l'impressione sia viva? Può non esser viva affatto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Poniamo, per esempio, che il critico debba spiegare la bellezza artistica dell'opera di un Fogazzaro e le ragioni della sua innegabile diffusione. Poniamo, per esempio, che il critico sia meridionale, cioè non abbia, per ragioni etniche, la sensibilità necessaria per vibrare a quella poesia di natura settentrionale. Non avrà dalla lettura di quei romanzi o di quelle poesie nessuna impressione viva.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma il critico non sa naturalmente di questa sua deficenza; non dubiterà menomamente che la deficenza sia in lui e non nell'arte, e come deve d'altra parte spiegare il trionfo di quell'opera, ne cercherà le ragioni in condizioni estranee all'arte, e le troverà non in una bellezza intima di poesia, ma «nello stato di spirito della borghesia italiana e nel bene accetto miscuglio di religione e di sensualità». Invece per simpatia etnica vibrerà all'arte di un Verga e di una Serao, e ne troverà vera e profonda la bellezza d'arte. È cosa che succede ogni giorno, e massime fra i seguaci del Croce, i quali non hanno nè il suo acume, nè la sua serenità, nè la sua ponderatezza, nè la modestia da lui espressa con nobilissime parole(): così vediamo spesso affermare oggi come dogma ciò che domani vedremo smentire.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma passiamo pure sopra questa pregiudiziale. Ammettiamo pure che la sensibilità del critico sia sufficente. In che modo giudicherà se lo stato d'animo si è concretato in un'«espressione perfetta»?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Con qual metro misurerà ciò che è «schietto prodotto d'arte» e ciò che non è; ciò che è «gonfiatura, fiorettatura, deficenza artistica»? C'è una misura sola per questo esame, che è poi l'esame supremo: ed è quell'elemento imponderabile ma immenso che è l'ingegno ed il gusto. Il metodo può aiutare per uno, ma l'ingegno ed il gusto sono necessari per cento.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tanto è vero che, data una differenza di sensibilità, d'ingegno e di gusto, questo metodo che dovrebbe condurre come nessuno alla spiegazione ed alla valutazione esatta dell'opera d'arte può riuscire a risultati semplicemente opposti. Nelle mani del Croce il metodo critico ha portato a definire il Carducci il poeta della storia; nelle mani del Borgese, che è certo il più autentico ed ingegnoso seguace del Croce, ha condotto a negarlo recisamente come poeta della storia ed a definirlo, con non piccolo stupore di carducciani e non carducciani, massimamente come poeta del paesaggio... Il metodo critico del Croce è certo pieno di ottime intenzioni logiche, ma quando in una formola entrano come coefficienti elementi non disciplinabili, quali la sensibilità, l'ingegno ed il gusto, la formola diventa un nonnulla e i coefficienti tutto.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io non ho la pretesa di sostituire al metodo del Croce un altro, ma mi permetto di dire che ritengo un critico tanto più legittimo e grande quanto più profonda, vasta e squisita sia la sua sensibilità, non solo artistica ma umana, quanto più forte sia il suo ingegno e puro il suo gusto. Un critico sarà di tanto più giusto quanto più vasta sia la sua personalità: quanto più egli possa innalzarsi sulle personalità altrui, abbracciarle e guardarle dall'alto. Sono persuaso che un grande critico di poesia dev'essere un poeta in potenza, se non in atto; come un grande critico di pittura, dev'essere in potenza un pittore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando ciò non sia, la coltura, l'intelligenza, la vivacità dell'ingegno, il metodo, non bastano. Spesso ci sembra che bastino perchè prendono in esame un'opera antica ed hanno per guida il responso dei secoli, cioè la somma di infinite sensibilità critiche: ma quando si trovano dinanzi ad un'opera nuova, che fior di cantonate! La coltura, l'intelligenza, la vivacità dell'ingegno, il metodo, non incardinati sopra una profonda e vasta simpatia umana, non sorretti dal gusto e dalla capacità di rivivere l'opera altrui con la latente potenza creativa, si smarriscono in curiosissimi errori.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessuna critica può essere profonda ed utile se non domina il suo oggetto e se non riesce a persuadere i lettori (presto o tardi non importa) di questa sua superiorità di visione, di questo suo diritto di giudicare. Il sistema crociano di porsi dal punto di vista dell'autore e rifare il processo di elaborazione non può ridursi in fondo che alla esposizione dei fatti compiuti: non può spiegare nulla e non può nulla valutare. Per spiegare e valutare un'opera bisogna mettersi non nel punto di vista dell'autore, ma in un punto di vista più alto che comprenda insieme in un angolo più esteso l'autore e l'opera.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando io dico: «Per combattere la falsità sentimentale, la scapestrataggine fantastica, il rodomontismo verboso, il pietismo annacquato (degli ultimi romantici) era proprio necessaria l'esumazione archeologica dei Juvenilia o dei Levia Gravia? Era indispensabile disseppellire la mitologia greca e la rettorica romana e condirle di affettazioni trecentiste?», il Croce mi risponde: «Era indispensabile, era necessario: tanto vero che il Carducci non seppe farne a meno: e delle esigenze autopedagogiche che egli provò e dei mezzi con cui le soddisfece, lui e non noi possiamo giudicare». È una risposta che risponde logicamente al metodo crociano, ma che ne dimostra lucidamente l'inutilità non solo ma l'insufficienza: perchè mettendosi dal punto di vista del Carducci, il Croce non solo non vede nulla di più del Carducci, ma vede naturalmente molto meno, perchè non è il Carducci, e non può a lui sostituirsi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma qui viene il bello. Dunque il critico non ha diritto di giudicare delle esigenze autopedagogiche dell'autore perchè erano a costui necessarie. O perchè allora avrà poi il diritto di giudicare: le preoccupazioni estranee all'arte, le ignavie, le gonfiature, le fiorettature, i pregiudizi di scuola?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io potrei dire che anche quelle preoccupazioni e ignavie e gonfiature e fiorettature erano ugualmente necessarie al temperamento dell'autore: di esse «lui e non noi possiamo giudicare». Il Croce mi risponderà che questa giustizia è lecita e necessaria per la valutazione dell'opera d'arte: ed io rispondo allora che più lecita e necessaria è la valutazione dei metodi autopedagogici che quelle preoccupazioni e gonfiature e fiorettature hanno precisamente prodotto. Che ne esce?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ne esce che il metodo critico del Croce in quanto vuol rifare il processo elaborativo dell'autore non spiega nulla, non fa che accettare i fatti compiuti, precludendosi di discuterli e valutarli, e in quanto li discute e li valuta diviene fatalmente o impressionismo soggettivo insindacabile o metodo comparativo dell'efficacia di un'opera in paragone delle precedenti o contemporanee, come era uso della critica non filosofica e come il Croce non vorrebbe ammettere. Perchè: o bisogna accettare la poesia del Carducci senza discuterla, o volendola valutare bisogna paragonarla con la poesia altrui, ciò che il Croce non può accettare. Ma erano poi davvero necessarie quelle esigenze autopedagogiche?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Chi, nella letteratura come nella vita, non commette errori, anche contro il proprio temperamento? Tanti se ne commettono per causa di influenze estranee all'arte, per colpa di educazione, per difetto di coltura. Bisognerebbe dimostrare che quell'arcaismo era assolutamente necessario allo svolgimento della psiche carducciana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io non credo punto: credo anzi che sia stato nefasto ad essa: non solo penso che un'altra educazione poteva anticipare di vent'anni le Nuove Poesie, ma penso che il Carducci precisamente per colpa di «preoccupazioni estranee all'arte» non abbia svolto che assai tardi ed imperfettamente le sue native qualità di poeta. Ma io non domandavo se l'esumazione archeologica dei Juvenilia fosse necessaria al Carducci: domandavo se era necessaria alla lirica italiana. Qui sta la differenza: domandavo se proprio la lirica italiana non potesse liberarsi dalla degenerazione romantica senza quel bagno di rancida esercitazione filologica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se io dimostravo che non era necessaria alla lirica, potevo concludere legittimamente che quello fu in lui errore di giudizio od insufficienza mentale, e per la lirica italiana uno sviamento. Ora quando io avessi dimostrato, come credo di avere, che nella poesia del Leopardi c'erano tutti gli addentellati logici per una grande lirica moderna, avevo il diritto di concludere che il Carducci ritornando ai latini ed ai trecentisti fece opera reazionaria, inutile e dannosa alla lirica, impedendole di riconnettersi a quella del Leopardi, che a me pareva la più evoluta che l'Italia avesse avuto prima del d'Annunzio. Ma a questo punto bisogna affrontare una questione di massima.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Croce ed i suoi seguaci, tutti intesi a mettersi dal punto di vista dei singoli autori, a giudicarne l'opera quasi come un capriccio individuale, non vedono e non voglion vedere grandi linee direttive in una letteratura e negano addirittura un'evoluzione progressiva degli spiriti e delle forme. Ebbene quest'evoluzione c'è, o ci può essere, ed ogni artista operante lo sa, se anche i critici estetici lo ignorino. Il Croce non ammette questa evoluzione e nega che le conquiste tecniche possano divenire «caratteri acquisiti:» «Ogni artista – egli afferma – ricomincia da capo il viaggio nelle nuove condizioni storiche in cui si è messo, e deve cercare da sè le vie adatte e foggiarsi gli strumenti necessari.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Non solo i suoi immediati predecessori, ma i grandi esemplari di tutti i tempi gli sono tutti innanzi e tutti lo aiutano; ma nessuno gli basta, perchè le difficoltà da vincere in sè e fuori di sè costituiscono un problema affatto personale». D'accordo: ma chi è che non veda come certe difficoltà siano, per usar una parola cara al Croce, superate? Se il Croce si occupasse non solo del fenomeno letterario ma del fenomeno, per esempio, pittorico, vedrebbe le terribili lacune del suo edifizio logico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Crede il Croce che i pittori italiani, poniamo dal trecento all'ottocento, abbiano tutti ricominciato da capo il viaggio senza tener conto delle difficoltà superate e delle conquiste fatte? Se così fosse avremmo avuto nel cinquecento, nel seicento, nel settecento nell'ottocento, le ingenuità, gli errori di disegno e di prospettiva dei primitivi. Allora Carlo Dolci sarebbe un genio incomparabilmente superiore a Giotto, perchè partendo dallo stesso punto è giunto ad un possesso delle forme di tanto superiore.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma non è: gli artisti si sono giovati man mano delle conquiste acquisite progressivamente accumulate dai predecessori. Perchè ciò che è avvenuto nella pittura (ed in tutte le altre arti e chiarissimamente nelle scienze esatte) non deve o non può avvenire nella lirica? Se io, pittore moderno, invece di trar profitto dalle conquiste pittoriche di un Velasquez e di un Van Dyck mi rimetto a ricominciare il viaggio dai metodi di Giotto, non pecco contro la logica, contro il buon senso, contro la realtà, contro la sincerità?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","So che ce n'è che lo fanno, ma non è detto che facciano bene e producano opere ingenue e vitali. Ma il Croce giudica assurda la mia pretesa che il Carducci potesse giovarsi delle conquiste del Leopardi e continuarle, e dice: «Ora potrebbe sembrare una bella fortuna se il punto più alto raggiunto da un poeta servisse di gradino per chi viene dopo di lui: chissà a quali altezze si ascenderebbe! altezze da dare i brividi!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma la cosa è semplicemente impossibile; e giacchè l'impossibile o l'assurdo non è oggetto di volontà, non si può neppure considerare come un bell'ideale». Ma io non ho mai detto che un poeta debba partire dal punto più alto raggiunto da un suo predecessore, in quanto questo punto è invenzione fantastica, potenza di affetto, profondità di pensiero: in quanto è cioè personalissima genialità artistica: ho detto che deve giovarsene in quanto è metodo: cioè acuta visione teorica e esperienza pratica degli strumenti di espressione. Bisogna dire una cosa, una cosa che i critici estetici non sanno, ma che ogni artista operante sa: ed è che l'espressione artistica ha una base incrollabile di riferimento: la natura.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'arte non è, per gli artisti, che una lotta contro la natura: una lotta per stringerla sempre più da presso, per scrutarla con sguardo sempre più acuto, per ascoltarne con orecchio sempre più delicato le voci, per strapparle in una parola il segreto dei suoi caratteri più intimi che consentano di rievocarla con più immediato e profondo senso persuasivo di suggestione. Sia la natura fisica, sia la natura sentimentale, siano le idee o le passioni, le forme o i colori, l'arte non è altro. Questa evocazione può aver modi diversissimi, può essere realistica, idealistica, fantastica, allegorica: ma lo scopo è uno solo, una suggestione persuasiva di natura.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ora in queste lotte, in queste conquiste l'artista è perfettamente libero di seguire le vie che vuole, ma è naturale che la miglior guida sia l'esempio dei predecessori: soltanto dall'esame dei loro tentativi e dei loro risultati, dalla comparazione dei mezzi usati con l'efficacia della commozione ottenuta, può arguire come debba agire, dove debba mirare per eguagliarli o per superarli. Negare che in questa lotta vi sia la possibilità ideale di un'evoluzione progressiva è negare la luce del sole: anche se improvvise carestie d'ingegni o sfavorevoli condizioni sociali possano attraversarne, arrestarne, ritardarne, sconvolgerne l'attuazione pratica, essa non permane meno come possibilità, come ideale niente affatto impossibile o assurdo: anzi è l'unico ideale artistico, fecondo, inalterabile, continuamente rinnovantesi come dev'essere ogni ideale. Ora, se io dico che nella lirica italiana il Leopardi era giunto, come nessuno prima di lui, a dare insegnamento di umiltà dinanzi alla natura, di purezza di visione, di profondità di penetrazione, di economia di mezzi di espressione, di asservimento della tecnica alla poesia, se era giunto per tal modo a un risultato più alto che ogni altro; se era giunto a darci una rappresentazione lirica più intensa e persuasiva che ogni altra, ho il diritto di concludere che la lirica italiana doveva aver presenti quelle conquiste e sforzarsi di conservarle, raggiungerle e superarle, perchè l'umiltà dinanzi al vero, la purezza della visione, la profondità della penetrazione, l'economia dei mezzi di espressione, l'asservimento della tecnica alla poesia non sono il fenomeno individuale di un Leopardi: sono la disciplina di tutti i grandi artisti, le qualità necessarie d'ogni grande opera d'arte, dell'Iliade come della Commedia, dell'Adorazione dell'Agnello Mistico come del Faust, della Gioconda come dell'Aurora, dell'Isola dei morti come di Katia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E continuiamo. Ho dubitato che le idealità patriottiche possano fornire argomento di grande lirica? Alto là!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Pel Croce e pei crociani il contenuto non ha importanza: non ammettono che ci possano essere categorie ideali nella sostanza poetica, che vi siano affetti eterni ed altri transitori e caduchi. Nella loro infinita liberalità si direbbe che si aspettino magari di veder sorgere una suprema lirica dalla lista del bucato. «Ah no!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Muor Giove e l'inno del poeta resta: si tratta di vedere soltanto se c'è davvero l'inno del poeta». E aspettino pure il miracolo anche magari dalla lista del bucato; ma permettano a coloro che non hanno bisogno di aspettare per sapere che certi miracoli, se possibili per Giove non lo sono per certi altri argomenti, non perdano il tempo ad attendere. Del resto io non avrei bisogno di attardarmi a difendermi dall'accusa di soggettivismo critico: il mio libro era così chiaramente soggettivo che le strida dei fautori della critica scientifica, della critica cosidetta oggettiva erano per lo meno fuori di posto.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma esiste una critica scientifica, oggettiva, una critica che possa trovare all'infuori dell'ingegno, del gusto, della genialità del soggetto giudicante basi di indagine tali da condurre a conclusioni infallibili? C'è chi lo crede. «La critica – dice il Prezzolini – vuol oggi uscire dal dominio del gusto e stabilire, con la cooperazione degli spiriti ricercatori e attraverso tentativi ed assaggi, dei valori assoluti»().","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi duole; ma non ci credo. Vedo che la cosidetta critica scientifica, che la cosidetta critica oggettiva si illude di essere tale, ma non è: quando, esaurita l'indagine storica o l'indagine estetica, deve dire se un verso è bello o brutto, se un'immagine è felice o sgraziata, diventa fatalmente soggettiva, e talvolta terribilmente soggettiva. Una verità critica assoluta non esiste: la critica è relativa ai tempi, alle tendenze, ai temperamenti, ed ogni secolo muta il giudizio critico sulle opere passate.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Migliore sarà il giudizio dato, non con maggior metodo, ma da età o da individui di sensibilità estetica più vasta e squisita, d'ingegno più libero e largo, di più vivace calore di spiriti. Ma esistesse pure una critica scientifica, astratta, oggettiva, che non esiste e non esisterà mai, credo che accanto si debba ammettere la legittimità di una critica soggettiva. Dirò di più: credo che la critica soggettiva sia la sola geniale e la sola utile.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E per critica soggettiva intendo quella di un artista che non si confina a indagare le ragioni esterne od intime di un opera e di un ingegno, per collocare l'uno e l'altra nel quadro storico di un'arte; non li considera come un fenomeno isolato e compiuto, come una finalità in sè chiusa e insindacabile; ma li sottomette al confronto di una visione più ampia e profonda, raffronta la poesia artistica alla poesia della realtà, naturale od umana, fisica o metafisica, e dal giudizio dell'opera sale al giudizio dell'ingegno elaboratore e ne valuta l'importanza nel patrimonio ideale dell'umanità. Una valutazione estetica data da un critico artista è un'intuizione geniale quanto un'opera d'arte: l'unico controllo della sua legittimità è, appunto come per l'opera d'arte, il consentimento dei secoli: non può esser misurata col metro di alcun sistema. Naturalmente bisogna che il critico abbia questa capacità di visione più ampia e profonda, questa sensibilità più acuta e squisita di quella dell'artista o degli artisti che prende in esame, bisogna che abbia la coscienza assoluta di questo suo diritto di opporre alla visione, ai mezzi di espressione, alle tendenze estetiche altrui, una visione, mezzi, tendenze proprie, bisogna creda necessaria questa sua valutazione ed eventuale opposizione, e ne dia le ragioni, mostrando che la sua visione è più ampia, che i mezzi da lui indicati sono più efficaci, e le tendenze ideali più logiche.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Egli non ha che un dovere: persuadere il lettore, facendolo avveduto di ciò che non avrebbe saputo scoprire da sè. Facciamo un esempio. Le donne del Carducci, io dissi, sono freddi manichini.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed il Croce: «e che cosa impedisce che in una lirica compaiano donne di prospetto ed in un'altra di profilo?» No, non si tratta di prospetto e di profilo: si tratta di vitalità: una figura può comparir solo «di profilo» in un'opera d'arte, ed essere indimenticabile: io dico con esempi d'altri poeti che le donne del Carducci sono dimenticabilissime e concludo in una insufficenza di sensibilità e di virtù evocativa. La virtù d'un critico-artista (e non ci dovrebbero essere critici non artisti) è appunto questa di poter andare al di là della visione di un artista e di mostrarne la possibilità non raggiunta. Ricreare l'opera dell'artista in sè, va bene: ma bisogna ricrearla nella sua possibilità ideale, non nella sua materialità effettiva; solo paragonando il risultato raggiunto col raggiungibile si possono determinare le deficenze.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Croce dice che intendere, significa limitare; ed è precisamente quanto ho fatto io: ho limitato il campo d'azione dell'anima poetica carducciana: e se ho trovato questo campo più angusto di quello di tanti grandi poeti, non è colpa mia. Legittimo era per me concludere che l'anima carducciana era più povera. Ma la critica non può arrestarsi a questo raffronto fra il frutto pratico e la possibilità ideale; può e deve anche misurare un'opera ai bisogni di un ambiente, di una vita, d'un clima storico.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","So bene che queste affermazioni oggi non sono ammesse. Oggi regna nella critica il più mussulmano fatalismo. Poichè io avevo scritto che nel Carducci «non era da ricercare la poesia nuova di cui avrebbe bisogno l'Italia» un critico, del resto sereno e cortese, ha riferito erroneamente, ma certo in buona fede, l'affermazione al D'Annunzio (il che non fa precisamente lo stesso) e mi ha opposto: «I lettori comprendono già quale pregiudizio si celi sotto queste parole.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Credere che un paese abbia bisogno di una determinata poesia, come ha bisogno di certe riforme per lo sviluppo della sua vita economica è un'affermazione che può essere soltanto compresa quando chi parla, all'ispirazione altrui vuol contrapporre la propria e non quando vuol far opera di critico. Scambiare la propria idealità coi bisogni della poesia di un popolo significa disconoscere che l'arte ha bisogno di tutte le ispirazioni quando esse siano potenti. Non v'è nessuna ricetta per far poesia»().","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando io lessi queste parole confesso che risi di gusto. – Oh! guarda un po' – mi dissi – chi si fa ora paladino della libertà assoluta dell'ispirazione!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","O non si ricorda il Gargàno di avermi rimproverato dieci anni sono il contenuto della mia poesia, di avermi rimproverato di aver fatto nel mio Poema dell'adolescenza un poema d'amore? Allora all'«evoluzione della lirica» al «bisogno» collettivo di una «determinata poesia» ci credeva e come. Ci credeva tanto che in nome dell'evoluzione medesima voleva che invece di esser io fossi un'altro; voleva che io fossi il poeta che «non sarà più egli stesso materia del suo canto», «che non ci stancherà più col racconto delle sue avventure o dei suoi dolori» che «rinfrescherà la sua ispirazione alla sorgente della natura, della storia, della scienza».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","() Altro che rispetto a tutte le ispirazioni! Questo è proprio un imporre l'ispirazione propria all'altrui: è un imporre non solo i mezzi di espressione, ma il contenuto, quel contenuto, che secondo i crociani, non deve avere alcuna importanza... Ma io mi diverto troppo a questa discussione, per ammazzare subito il Gargàno con questa citazione sua: gli darò un po' di vita come fa il gatto col sorcio: fingerò di non ricordarmi che voleva impormi la sua ispirazione, e ragionerò.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Gli osserverò che non ho mai preteso contrapporre all'ispirazione carducciana la mia, in quanto ispirazione è genialità potenziale di poesia; ma opporre ad un indirizzo letterario, in quanto si estrinseca con determinate formole ideali e formali, un altro, ciò credo perfettamente legittimo e perfettamente critico. «Scambiare le proprie idealità con quelle di un popolo?» Ma quale è stata ed è la grandezza di tutti i geni, di tutti i precursori, di tutti i rivoluzionari che hanno mutato il corso alla politica, alla scienza, all'arte se non quella di aver visto con occhio più profondo, quando la folla non li vedeva, i veri bisogni di una politica, di una scienza, di un'arte e di aver imposto le proprie idealità alla folla? Che cos'è la genialità rivoluzionaria se non intuizione più rapida e più profonda di ciò che la folla dei bisognosi non sa e non può ancora vedere?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che altro è tutta l'opera critica del Wagner da Opera e dramma a La Musica dell'avvenire, se non imposizione violenta, veemente, spietata, incrollabile della propria idealità a quella di tutta un'umanità che non ne voleva sapere? E questa umanità riconobbe anni ed anni più tardi che quella idealità individuale a cui si ribellava, era quella di cui aveva bisogno, che quei mezzi di espressione ideali e formali di cui non voleva sentir parlare e che diceva pazzie erano quelli che per l'evoluzione logica degli spiriti e delle forme erano necessari a dare nell'arte la poesia musicale dell'anima moderna. Oh!","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","se i critici ed i filosofi dell'estetica uscissero un poco dal comodo campo della letteratura e vagliassero le proprie teorie al saggio delle altre arti, della pittura e della musica per esempio! Quante loro persuasioni e assiomi e teoremi andrebbero in pezzi, e quale luce si farebbe nel loro spirito! Che altro fece il Wagner, combattendo aspramente l'opera di Rossini e di Meyerbeer per sostituirvi il suo dramma musicale, se non tentare di imporre la propria idealità all'Europa intera che pure delirava di entusiasmo per quei due musicisti, come non ha delirato certo pel Carducci?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma al Wagner che combatteva le forme chiuse musicali di quei due autori, i pezzi, le cabalette, la sensualità sonora divenuta fine a se stessa, che propose di sostituirvi il suo recitativo drammatico e la sua «melopea infinita», che accusò il Rossini di aver ridotto l'opera ad ancella dei gusti del pubblico, che dichiarò la musica del Meyerbeer «un effetto senza causa», un «eclettismo sfruttatore mostruosamente ostentato», i Gargàno avrebbero potuto rispondere: – «Alto là! Voi siete vittima di un pregiudizio. Voi volete contrapporre la vostra ispirazione a quella altrui, voi scambiate la vostra idealità coi bisogni della poesia di un popolo.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Voi disconoscete che l'arte ha bisogno di tutte le ispirazioni quando esse siano potenti. Non v'è nessuna ricetta per far poesia». Questo avrebbero potuto dire, e infatti questo dissero i Croce, i Gargàno, i Gargiulo, i Borgese del tempo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma i posteri ridono di loro. Che farci? Il Wagner a certe «ricette» per far poesia ci credeva, come ci credo io, sopratutto quando le ricette sono come questa sua, che è esattamente simile a quella in cui mostrai di credere io: «...Ciò non può riuscire che a quel poeta il quale abbia interamente in sè il sentimento della tendenza della musica e della sua inesauribile espressione, e costruisca il suo poema in modo da poter penetrare nelle fibre più sottili del tessuto musicale, cosicchè l'idea espressa si risolva totalmente nel sentimento».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Proprio quel che io avevo pensato dei bisogni della poesia, quando non conoscevo quell'affermazione del Wagner: costruire il poema in modo da penetrare nelle fibre più sottili del tessuto verbale cosicchè l'idea espressa si risolvesse totalmente nel sentimento. Che altro volevo significare scrivendo: «L'ideale di una lirica dovrebbe essere una forma ritmica che si sacrificasse interamente all'espressione ed alla suggestione, che per così dire, si volatilizzasse non appena compiuto il suo ufficio di mediatrice materiale fra il cuore del poeta e quello del lettore?» Già, i Gargàno avrebbero detto a quell'uomo che recava nel suo petto un mondo intero, una nuova visione dell'arte: «Che deve importarvene che le opere del Rossini e del Meyerbeer siano diverse da quelle che voi immaginate? Fate la vostra musica come a voi piace, ma lasciate in pace gli altri.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","L'arte ha bisogno di tutte le ispirazioni». Ma il Wagner sapeva di combattere non per sè solo, non pei bisogni di espressione del suo temperamento, (i soli che la critica estetica ammetta) ma per una verità eterna, per una legge superiore ed immanente, combatteva contro l'arte sensualmente piacente, decorativamente superficiale, ed in favore dell'arte sentimentalmente emotiva ed intensamente espressiva, combatteva, non in nome di una capricciosa ispirazione individuale, ma in nome della verità, della logica, della dignità dell'arte. E non limitò la battaglia ad un indirizzo ideale: la condusse sino alle ultime conseguenze: combattè tutto l'organismo della musica drammatica del tempo, dall'ispirazione alle forme orchestrali e vocali, dalla musica agli scenari ed ai meccanismi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Giunse persino (oh, brivido d'orrore dei critici filosofici che negano il valore estetico del contenuto!) ad escludere dal dramma musicale il realismo ed a asservirlo alla leggenda! Quale più luminoso esempio della legittimità, della necessità, della utilità di una critica soggettiva?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Gargàno può rispondermi che l'opera d'arte wagneriana sarebbe ugualmente geniale anche senza questo commento teoretico. No: il Wagner non avrebbe potuto creare le sue opere se prima non avesse criticamente sottoposto ad esame le opere altrui e non vi avesse cercato le cause logiche di quella deficenza di persuasione e di suggestione che egli, per la maggior sensibilità sentimentale, e per la più libera visione estetica avvertiva, mentre la folla, o per pigrizia o per abitudine, non avvertiva. Un poeta creatore è un uomo che vede possibilità di poesia che gli altri non vedono ancora, ma che potranno più tardi comprendere per mezzo suo.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed ogni grande artista creatore è inevitabilmente un critico dell'arte che lo ha preceduto. I Carducci, i D'Annunzio, i Pascoli, possono prender docilmente dalle mani dei predecessori la lira e continuare tranquillamente sullo stesso tono, ma un Alighieri, un Leopardi, un Goethe, un Michelangelo, un Wagner, no. Quando entrano nel mondo della poesia sono inevitabilmente tratti a comparare la vibrazione delle corde artistiche di moda con quella della propria anima e se quelle non rendono un suono abbastanza profondo, a cercarne di nuove.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È all'intransigenza critica soggettiva di un Leopardi e di un Wagner che dobbiamo L'infinito e il Tristano. Un Croce ed un Gargàno si sarebbero limitati a studiare bellamente un Monti ed un Rossini, a indagare lo svolgimento della loro ragione poetica, e li avrebbero trovati legittimissimi: non avrebbero mai sottoposto l'arte loro ad una critica soggettiva e distruttiva fondata sulla base di una cosciente superiorità di visione poetica, di calore di affetto e di vigore di logica. I Leopardi ed i Wagner credevano all'evoluzione logica degli spiriti e delle forme poetiche che fa tanto ridere i critici della nuova estetica, credevano alla continuità di uno sforzo inteso ad aumentare l'efficenza suggestiva delle formole espressive.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Leopardi osava scrivere al Giordani che in Italia «la lirica era da creare»; che anzi erano da creare «tanti generi della tragedia, perchè dell'Alfieri ne abbiamo uno solo; l'eloquenza poetica, letteraria e politica, la filosofia propria del tempo, la satira, la poesia d'ogni genere accomodata all'età nostra fino a una lingua ed a uno stile, ch'essendo classico e antico paia moderno e sia facile a intendere così al volgo come ai letterati». Nientemeno! I Croce, i Gargàno, i Gargiulo gli avrebbero osservato: faccia il Leopardi la poesia che crede, e se sarà bella, l'ammireremo, ma non venga a raccontarci queste fanfaluche; non venga a dirci che dopo Dante, il Cavalcanti, il Petrarca, il Medici, il Poliziano, il Boiardo, l'Ariosto, il Tasso, il Chiabrera, il Filicaia, l'Alfieri, il Foscolo, il Parini, il Monti, in Italia bisogni creare la lirica, la tragedia, la satira; ed un qualsiasi Borgese avrebbe potuto opporgli quanto ha opposto a me: – A queste affermazioni negatrici «non si risponde con un articolo; si risponde col libro aperto della storia, e coi seicento volumi dei nostri classici»().","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Eppure Giacomo Leopardi non era nè pazzo, nè stolto, nè megalomane: i seicento volumi dei nostri classici, egli li conosceva quanto e forse più del Borgese, se anche non poteva fruire del benefizio di quella edizione del Laterza in carta a mano e a cinque lire il volume, che nel concetto del Borgese sembra dover rivelare chissà quanti e quali sublimi capolavori ignorati e mutar corso alla nostra letteratura ed alla nostra critica: li conosceva, e pure osava serenamente asserire che la lirica era da creare; lo poteva asserire perchè la lirica, quella lirica che fosse «la cima, il colmo, la sommità della poesia», anzi quella «poesia in genere accomodata all'età nostra», che egli vagheggiava era veramente in Italia una cosa nuova, da lui solo intravveduta; era una visione a cui egli solo poteva giungere per la superiorità della mente e del cuore; era una poesia che egli palesemente credeva non necessaria a lui solo, ma necessaria all'Italia; era una visione maggiore che egli aveva diritto di imporre alla minore visione altrui. Come pel Leopardi, così pel Wagner. Dopo Opera e Dramma e dopo La musica dell'avvenire, chi venisse a difendere l'organismo della vecchia opera coi pezzi, con le arie, le cabalette, ecc.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","farebbe ridere. Di tali opere se ne possono fare ancora e se ne fanno. I Mascagni, i Puccini, i Leoncavallo, i Massenet, possono ammonticchiare pagine su pagine.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che importa? Essi sono fuori dell'arte pura: compiono l'ufficio pratico di divertire i mediocri e gli sfaccendati: le loro opere sono nella musica ciò che nella pittura sono le oleografie: una produzione d'ordine non estetico, ma pratico. Ma la riforma wagneriana non si cancella: è acquisita.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il genio che vorrà procedere oltre dovrà partire da essa, se anche avesse a percorrere tutt'altra via. Può lo svolgimento pratico dell'arte dimenticarla, contravvenirvi: non importa: nell'evoluzione logica dell'arte ha il suo posto immutabile. Quando un Claudio Monteverde ha scritto un Orfeo, l'arte di un Rossini, non ha più che un'importanza puramente storica e pratica: nel riguardo estetico ideale conta assai poco perchè è un regresso, un fenomeno di insufficienza, d'ignoranza, di involuzione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La sua arte, non la potenzialità del suo ingegno. E qui appare tutta la cortezza di veduta della nuova critica che della potenzialità di un ingegno e della sua opera pratica vuol fare un tutto inscindibile: appare l'enorme importanza di quelle abitudini esterne di scuola e di accademia, di quei vizi retorici che spesso impediscono ad ingegni grandi ma scarsi di ardire di dare la loro misura. Se il Wagner non avesse demolito per sè e per altri con la sua logica implacabile e con la sua profondità di visione critica il vecchio melodramma, l'ingegno di un Verdi non avrebbe mai potuto dare il suo frutto più alto: un Otello ed un Falstaff.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Benchè possentemente geniale, egli non sapeva giungere da sè a quella visione più vera, logica e libera; ma quando un ingegno più vivace e libero e largo gli sgombrò la via dalle siepi della rettorica, potè avanzare con un passo nuovo. Questo è l'ufficio della critica soggettiva: di sgombrare la via a coloro che sono prigionieri, e d'esser prigionieri non sanno. Mi si accusò di voler demolire il Carducci e la lirica italiana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No: io volli soltanto demolire le barriere entro cui vedevo rinchiusa la loro genialità potenziale, poichè come poeta ed artista io sapevo ciò che i critici non poeti e non artisti non possono sapere, quanto terribili possano essere gli impacci dell'abitudine e della scuola, e quanta genialità non volgare possa intristirvi e snaturarsi: io volli coll'analisi delle formule pratiche, come ha detto benissimo un crociano fra i più sereni ed acuti, il Gargiulo: «spiegare certi errori del mio poeta non imputabili esclusivamente alla deficente ispirazione di lui». () Ma il Gargiulo aggiunge: «Il Thovez ha il torto di credere che il processo di liberazione (dalle forme accademiche) debba avvenire non nei singoli artisti, ma attraverso la catena di essi». Sicuro: avviene anche attraverso la catena.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ho assunto come esempio dimostrativo la critica e la riforma wagneriana perchè il problema della lirica italiana quale mi appariva era esattamente simile al problema della musica drammatica quale era apparso al Wagner. Anche a me pareva che la lirica italiana avesse perduto di vista la natura, che si fosse asservita ad una convenzione di forme esterne; le strofe chiuse della lirica italiana mi parevano esattamente i pezzi, le arie, le cabalette del melodramma a cui io volevo sostituire una melopea espressiva modulata sul ritmo interiore; le fioriture, i gorgheggi, i trilli, il virtuosismo delle ugole della vecchia opera rispondevano ai miei occhi alle fiorettature verbali, alle compiacenze tecniche puramente sensuali della lirica nostra. Io potevo ripetere di essa ciò che il Wagner osservava del melodramma: «di un mezzo di espressione (la musica) si è fatto lo scopo, e dello scopo dell'espressione (il dramma) si è fatto il mezzo; anche a me pareva che la lirica italiana fosse ancora nei suoi ritmi e nella sua musicalità impiantata su l'aria di danza, come su l'aria di danza era fondata quasi tutta la musica anteriore al Wagner, non esclusa quella di un genio: Beethoven.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E come all'aria di danza egli aveva sostituito la melodia espressiva unicamente regolata sul libero espandersi dell'afflato del sentimento, così pareva a me che fosse da farsi, e con maggior ragione, nella lirica. Ma potevo anche concludere come lui con quelle parole fatidiche: «un letterato non può comprendermi; bensì un uomo completo ed un artista». Come egli aveva trovato «nella sublimità, nella ricchezza, nella profondità infinitamente espressiva,» della musica di chiesa italiana la ragione e la fede di reagire contro il convenzionalismo dell'opera, così io avevo scoperto nei lirici greci e nel Leopardi gli antecedenti della mia visione lirica e i documenti storici della sua legittimità e possibilità.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Qualcheduno ha creduto di cogliermi in una contraddizione patente. – Voi negate – hanno detto, che una lirica moderna possa adagiarsi nella rigida simmetria di forme strofiche chiuse. O come va che poi ammettete che l'Otre, la Morte del Cervo, Versilia siano puri capolavori?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sono pure costrutti in quartine rimate, in tutto ciò che c'è di più simmetrico e chiuso. Ebbene questa apparente contraddizione si risolve proprio in favore della mia tesi. Una volta tanto mi farò lecito adoperare una distinzione carducciana.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se al Carducci parve di poter dire che le canzoni libere del Leopardi non erano lirica propria, spero mi si concederà di affermare con qualche maggior ragione che lirica propria non sono l'Otre, la Morte del Cervo, Versilia. Indagando il problema dei mezzi metrici di espressione della lirica moderna non ho mai nascosto che intendevo parlare della lirica pura, di quella che per vecchia definizione è effusione di affetti individuali. Le bellissime odi del D'Annunzio più che pura lirica soggettiva sono idilli epici, fantasie narrative, evocazioni oggettive e decorative di motivi antichi: l'Otre per esempio, sembra composto da una serie di bassorilievi ellenistici.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nè io lo dimenticai, e parlando delle deficenze della rima italiana dissi: «se questo difetto non è sensibile nella lirica descrittiva, ornamentale, decorativa diviene grandissimo nella lirica che vuol essere espressione di affetti forti, vibranti, incalzanti». Nel genere descrittivo, ornamentale, decorativo, quando cioè il poeta diventa un cantastorie, la forma chiusa e la rima possono come nelle citate odi del D'Annunzio, essere di aiuto e non di nocumento, perchè non inceppano un prepotente ritmo interiore di passione prorompente, ma chiudono in belle cornici eleganti bassorilievi raffinatamente e tranquillamente composti con l'unico intento di divertire il lettore con visioni armoniose. Questo genere corrisponde precisamente all'aria quale la definì il Wagner: «la canzone popolare spogliata della sua verità ed ingenuità, fatta cantare dal pubblico aristocratico delle corti agli istrioni che li divertivano nelle feste».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il paragone non vuol essere irriverente pel D'Annunzio: vuol semplicemente dimostrare che questa poesia, che ha un puro scopo sensuale mercè la piacevolezza di una favola, è lontana dalla vera lirica individuale, quanto l'aria dal recitativo drammatico del Wagner. Così la forma chiusa e rimata può essere utile in una poesia comica e satirica, come nell'Intermezzo del Carducci, per la semplice ragione che uno stato d'animo comico e satirico procede più dalla ragione che dal sentimento e non ha un ritmo interiore così caldo, veemente e prepotente da essere inceppato da forme chiuse; anzi da queste acquista talora un senso di caricatura. So bene che il parlare di «generi letterari» dopo che il Croce li ha dichiarati morti, fa sorridere, ma se i generi come entità letterarie disciplinate da norme scolastiche sono una stoltezza, esistono pure in realtà come categorie naturali, e nessuno potrà mai negare che, all'infuori di ogni classificazione precettistica, esistano generi rispondenti a particolari atteggiamenti dello spirito e a particolari scopi.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ho scritto nel mio libro che le forme strofiche italiane derivate da ritmi di danza e di canto non erano proprie ad una lirica che non fosse cantabile e ballabile. Se sono adatte all'Otre, alla Morte del Cervo, a Versilia, è precisamente perchè queste odi nel loro scopo puramente decorativo sono dolcemente cantabili. Ma il D'Annunzio stesso, troppo più alto d'ingegno dei critici italiani, quando ha dovuto, come nella Laus Vitae, fare una lirica puramente ed intensamente lirica, esprimere non più armoniose immagini favolose, ma affetti individuali propri, veementi e incalzanti ha lasciato le quartine pel ritmo libero.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Chi potrebbe immaginare la Laus Vitae nelle quartine dell'Otre senza che perdesse nove decimi della sua efficacia cioè della sua bellezza? Ma i critici italiani queste semplici cose non intendono o non vogliono intendere. Ben chiusi nel loro fatalismo, negano qualunque legge evolutiva delle forme, superiore al capriccio individuale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Essi possono ammettere che vi siano: «anime poetiche per le quali i ritmi definiti e chiusi rappresentano una costrizione ed una mortificazione del sentimento e dell'idea e che non possono spontaneamente e pienamente esprimere ciò che in esse tumultua se non per mezzo di altri ritmi più vaghi, più indefiniti, più imprecisi»() ma non l'ammettono che come diritto individuale, e reclamano per le altre anime «quella divina illimitata libertà dell'arte che non soffre imposizioni e restrizioni o vincoli di nessuna specie». Ma sì; care anime bisognose di costrizione e di mortificazione, godetevi la più ampia, divina, illimitata libertà di restare prigioniere; anzi, scusate l'ingenuo che avrebbe voluto per bontà di cuore aprirvi la porta del carcere; siete come quei vecchi detenuti che, quando, dopo anni ed anni di prigionia, ricevono la grazia, non vogliono più uscire: il cielo libero li spaventa: sono così avvezzi a vedere il mondo attraverso le sbarre dell'inferriata ed a ricevere il cibo dal carceriere, che la libertà e l'attività li atterriscono, e implorano di essere trattenuti. Restate pure in prigione, nella bella, sonora prigione delle forme strofiche chiuse italiane; ma consentite almeno a chi non ama le inferriate e il brodetto di riconoscere che la poesia di quelle anime che non poterono sofferire la costrizione e la mortificazione del sentimento e dell'idea, è la più alta che sia stata scritta mai, quella che non solo culla il nostro orecchio, ma ci fa palpitare.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma, dice, il mio contradditore, «considerare il ritmo libero, non già semplicemente come un legittimo tentativo individuale ispirato e determinato da individuali tendenze, ma come «indice di lirica evoluta» è un curioso errore di ottica, per il quale si reputa progresso e allontanamento dalle origini ciò che è invece un puro ritorno all'arcaismo, e quasi direi, alla remota preistoria della poesia»(). Ebbene; all'arcaismo, no; ma alla preistoria sia pure. Ci sono infatti nella preistoria dell'arte certi frutti spontanei di genialità e di intuizione in cui l'arte è giunta ad una profondità di rappresentazione e di suggestione vitale che non fu raggiunta più, nonchè superata; certi frutti di una modernità così stupefacente che gli storici dell'arte non sanno darsene pace.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessun artista, nè antico nè moderno ha mai raggiunto l'eccellenza suggestiva delle rappresentazioni animali lasciate sulle pareti delle grotte della Dordogna, della Marna, dei Pirenei dagli uomini dell'età della pietra: nessun artista greco dell'età classica ha raggiunto la maravigliosa vitalità di rappresentazione pittoresca di certe figurazioni della preistorica civiltà micenea. Così è nell'arte letteraria. La freschezza della visione ha consentito a poeti primitivi di raggiungere d'un balzo un'efficacia espressiva che tutti gli accorgimenti della rettorica non valsero più a toccare, e che assilla di invidia le nostre anime moderne che vi anelano invano tra gli impedimenti delle forme tradizionali.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In certi casi esser preistorico vuol dire veramente essere evoluto, poichè interi sviluppi artistici storici non furono che involuzione, e la lirica italiana è precisamente uno di questi. Ma io debbo dissipare una volta per tutte un equivoco. Non mi è mai passato pel capo di voler imporre altrui le mie idee, i miei bisogni, le mie forme d'espressione.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Parlai per me e per qualche altro, vicino o lontano, presente o futuro. Ero e sono perfettamente persuaso che per la superficialità di sentimenti dei nove decimi dei poeti italiani le forme cantabili della rimeria italiana sono l'unica veste possibile e degna. Anzi mi auguro dal più profondo del cuore che i Mascagni, i Puccini, i Leoncavallo della lirica italiana continuino a cantare le arie e le cabalette che sole stanno bene sulle loro labbra, e non trascorrano nel grottesco delitto che quegli altri commettono nella musica, adoperando le forme e i colori usati da un Wagner ad evocare eroi, per armonizzare le smorfie dei loro fantocci.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E non credano i critici difensori premurosi della «divina libertà» delle forme chiuse che io sia solitario nelle mie ideologie come essi affettano di credere. Sappiano che giovani poeti di bellissima fama, costruttori valentissimi di sonetti e di quartine, di terzine e di canzoni sono venuti spontaneamente a me per dirmi il turbamento del loro spirito alla lettura del mio libro, e i dubbi angosciosi sorti sulla via fino allora battuta con plauso grande. E qualcheduno mi domandò anche consiglio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ed io consigliai di continuare a camminare coi coturni per la vecchia via perchè so che quell'altra non è fatta per i piedi delicati. Perchè molte anime di poeti possono parere egregie quando si aiutino con un pò di simmetrico suono e si disciplinino in una quadrata cornice; ma formidabile dev'essere l'intensità della visione e la sincerità del sentimento in chi ripudia quell'aiuto: un metro privo di rime e di forme strofiche quadrate non è facile che per gli incoscienti: come la prosa di un Flaubert o la misteriosa tecnica di un Velasquez è mille volte più difficile che non lo stilismo delle scuole rettoriche, perchè per raggiungere la bellezza richiede un'indefettibile caldezza di spiriti ed un gusto sempre vigile ed impeccabile; richiede un senso di armonia mille volte più profondo e squisito: un'animo non grande, un gusto malsicuro andrebbero subito a fondo. * * * Poste in chiaro queste cose, poco mi rimane da rispondere alle altre accuse critiche che mi furono mosse.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In massima parte si tratta di riferimenti inesatti e di conclusioni illegittime. Stizziti di non potermi cogliere in difetto logico, spauriti di dover ammettere certe mie conclusioni, certi critici hanno trovato comodo di spostare le premesse. Così per cominciare, il Borgese, che ha pure così benevolmente esaltato il mio libro quale opera d'arte, mi ha dipinto come un demolitore, nemico della letteratura italiana intera.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No; io non ho parlato che della lirica; non mi sono occupato nè della poesia drammatica, nè dell'epica, nè del romanzo, nè della commedia; e non ho inteso niente affatto demolire la lirica italiana, nè il Carducci, nè il Pascoli, nè il D'Annunzio, pei quali ebbi a suo luogo altissime lodi; ho combattuto della lirica italiana certi caratteri ideali e formali, non già perchè fossero contrari, come egli crede, al mio temperamento lirico, ma perchè li riconoscevo procedere da vizi di scuola e da pregiudizi rettorici e non da vera necessità organica della natura italiana; ed ho mostrato con esempi come l'immunità da quei vizi avesse fatto grande la lirica di altri paesi e di altri poeti. Il Borgese mi domanda quale nazione moderna possa vantare una triade da contrapporre al Carducci, al Pascoli, al D'Annunzio. Domanda inutile; la fioritura dei grandi ingegni è saltuaria e misteriosa: se anche la Francia, la Germania, l'Inghilterra, non hanno in questo momento grandi lirici non vuol dire che non li abbiano avuti ieri e non li abbiano domani.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma io non ho mai inteso mettere in un piattello della bilancia la letteratura o la lirica italiana dell'oggi e nell'altro tutte o una delle straniere. Questi esami quantitativi non mi riguardano; non sono nazionalista: trassi semplicemente della letteratura inglese, francese e tedesca esempi di lirica più intima ed immune da vizi rettorici e dal peso della tradizione classica: niente altro. Il Borgese mi dipinge come acceso da «feroce odio» contro «la patria tradizione».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Parole grosse che non rispondono al vero: ho detto che i caratteri della poesia leopardiana erano così diversi da quelli della lirica italiana da farlo apparire isolato e quasi straniero, e come quei caratteri (che aggiungevo essere genuinamente italiani) mi parevano più degni d'esempio di quegli altri, mi pareva che da lui e non dagli altri una lirica dovesse prender le mosse. Il Borgese ne trae la conclusione che «consimili assalti polemici contro un popolo ed una storia, somigliano un poco agli sforzi dei misogini che scrivono vasti volumi per dimostrare che il sesso debole è la radice di ogni male». E aggiunge: «Ma potrebbero essi immaginare una umanità tutta di maschi?» Sono piacevolezze certo spiritosissime, ma di un valore critico molto dubbio.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Borgese si domanda: «È vero o non è vero che la letteratura italiana è, in massima parte, vuota, tronfia, retorica, bugiarda?» Io non dissi mai nulla di simile della intera letteratura italiana: parlai della lirica e non affermai mai le cose in tali termini esasperati. Ma ammesso che l'avessi fatto, il Borgese non aveva che da rispondere alla sua domanda. E invece di rispondere egli esalta i titoli di coltura della letteratura italiana come merce di esportazione, e conclude: «Il Rinascimento che è cosa nostra può magari essere una turpitudine; ma noi siamo tutti figli, italiani, francesi, inglesi e tedeschi, di quella turpitudine.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","A che servirebbe il parricidio?» Ecco io non so se il Rinascimento sia una turpitudine, ma dato che fosse, mi pare che se fossi nato da un padre turpe, non l'ammazzerei, ma cercherei di vivere in una maniera opposta, e prenderei ad esempio delle mie azioni gente non turpe. Ma quando mai ho io voluto macchiarmi dell'orribile delitto di uccidere mio padre il Rinascimento? Ho detto che l'imitazione classica aveva irrigidito cinque secoli di effusione lirica sincera; dimostri il Borgese che ciò non è, e gli batteremo le mani.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Rinascimento avrà ed ha mille meriti, ma che abbia favorito il nascimento o la fiorita di una lirica italiana sincera proprio non si direbbe. Ma forse io perdo tempo a cercar argomenti contro il Borgese: me li offre egli stesso. Dopo aver difeso acerbamente contro le mie accuse di dilettantismo estetico la tradizione lirica italiana, evocando, a costo di difendere «una turpitudine», il sacro nome del Rinascimento, che io non avevo infamato, eccolo pochi mesi dopo infiammarsi di santo zelo per una letteratura ricca di contenuto spirituale, affermare inopinatamente la necessità «di vivere, di pensare, di sentire», lamentare che i poeti, i drammaturghi, i novellatori nostri non abbiano «quasi mai nulla da dire», dichiarare che «l'estetismo, appare, qual'è, un segno d'impotenza» e «lo scrittore che, incapace di tuffarsi nel flutto della storia, guarda gli eventi attraverso lo spiraglio della pura bellezza», un «frammento d'uomo»().","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E, di grazia, che altro avevo io combattuto? No; non ho a difendermi dal Borgese: quando mi venisse per caso in mente di contrastare alla sua affermazione del 19 Gennaio, che il Carducci è «formidabile nell'emozione storica»() rimarrei senza parola trovandomi poi di fronte alla sua affermazione del 29 Aprile successivo, che il Carducci poeta della storia non è, perchè la sua «visione storica è settaria», «manca di equilibrio e di coerenza estetica», la sua poesia non è storica ma politica, e della storia non ha capito nulla, o ben poco. Dello stesso genere sono le altre accuse.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Io avevo scritto che nessuno dei miei palpiti trovava nella poesia del Carducci una rispondenza. E il Borgese: «Verissimo; ma scrivendo quei versi, Giosuè Carducci non pensava di esprimere i palpiti, le lagrime o gli slanci di Enrico Thovez; voleva esprimere i suoi palpiti, le sue lagrime, i suoi slanci; e l'espressione di questi, e non altro bisogna cercarvi». Già, ma io aggiungevo che i miei palpiti, le mie lagrime, i miei slanci, io li trovavo in tutti gli altri grandi lirici, antichi o moderni, italiani o stranieri, perchè non erano palpiti, lagrime, slanci soltanto miei, ma erano connessi col fondo della natura umana, universali ed immanenti, e ne davo le prove, e concludevo per una deficenza sentimentale della poesia carducciana.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma a che cerco parole mie? Non ha scritto il Borgese, mesi dopo, che «il limitatissimo orizzonte intellettuale» entro il quale crebbe e si nutrì il Carducci, lo costrinse «ad una volontaria aridità di esperienza sentimentale?». Non ha egli scritto: «Il letterato, che in Manzoni e Leopardi era già tutt'uno col poeta, in Carducci ricomincia a soffocare il poeta?» Non ha egli detto che «il ritorno a Carducci è o vorrebbe essere un ritorno al letterato puro?» No; io non sono punto, quale a lui piace di immaginarmi, una «caldaia poetica in ebollizione» che fischia contro tutto quello che non risponde al mio ideale lirico.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Le mie idee, i miei ideali, le mie valutazioni critiche sono chiare e precise, sono ragionanti e non fischianti, e nonchè mutare a distanza di mesi sono rimaste immutate in venti anni. Sarà un segno di irrigidimento cerebrale, di ossificazione senile dei tessuti critici connettivi, ma tant'è, a questa coerenza io ci tengo. A un altro.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Secondo il signor Ireneo Sanesi() io vorrei ridurre la lirica all'espressione del dolore e dell'amore. Io non ho mai pensato o detto nulla di simile: anzi ho celebrato la Laus Vitae ove non l'amore e il dolore, ma si esalta la gioia dionisiaca. Il Sanesi tace che se io ho rivendicato alla lirica il campo dei due affetti fondamentali dell'anima umana fu perchè il Carducci in teoria ed in pratica aveva voluto cacciarli dalla poesia come «secrezione mucosa»; tace che il Carducci in teoria ed in pratica aveva minacciato di morte la lirica se si riducesse ad essere «la secrezione della sensibilità e sensualità».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Tace che nella nota all'Ode alla Città di Ferrara aveva dichiarato che solo attingendo all'ispirazione storica glorificatrice la poesia poteva «forse ancora resistere». E non era più che legittimo, dopo questa dichiarazione solenne, prendere in esame appunto quelle odi carducciane in cui il poeta aveva attuato questo suo credo salvatore della poesia? Sono brutte?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","D'accordo. Ne ha fatto di migliori? D'accordo, e lo dissi con altissime parole di lode: ma perchè avrei dovuto passare sotto silenzio l'infelicità delle odi storico-patriottiche quando dovevo appunto dimostrare che la ragione poetica del Carducci, escludendo dalla lirica la secrezione della sensibilità e sensualità, le toglieva la sorgente più profonda di poesia?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Così, citando certe mie frasi ironiche, il Sanesi conclude che per me «non v'è possibilità di alta lirica quando non la informi il dolore»; ma tace accuratamente che quell'ironia fu suscitata dalla monumentale frase del Corradini che definiva la melanconia leopardiana come «tetra angoscia esotica ripugnante al triplice sorriso ecc.» O perchè non ha osato difendere la suddetta indimenticabile frase, gloria imperitura della mentalità corradiniana? * * * Ma io potrei prolungare all'infinito il mio divertimento se volessi compiacermi di rilevare tutte le inesattezze, le affermazioni gratuite, le contraddizioni in cui i miei critici sono caduti. O non mi è occorso di veder persino rinascere nelle pagine di un crociano quella «sostanza senza forma» che il Croce aveva distrutto?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dice il cortese Gargiulo, delle mie poesie: «La maggior parte di queste poesie non supera un certo realismo che le rende prosastiche, non arriva a giustificare la forma metrica, e dà la rozza materia come materia; materia ardente e vibrante, ma pur sempre materia. L'ispirazione del poeta era troppo poco letteraria»(). Ma come?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come fa ad essere «rozza materia» se ha una forma? Insegna il Croce che «la materia di un'opera letteraria, tratta fuori dalla individuale forma da lei assunta è l'universo intero, preso in astratto. La determinatezza le è data soltanto dalla forma».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","C'era o non c'era nei miei versi una forma individuale? C'era tanto che la materia diventava «ardente e vibrante». Quali saranno i mezzi di comunicazione di questo riconosciuto ardore e vibrazione?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se questa materia si è convertita in forma, dev'essere, secondo gli assiomi crociani, arte. Il critico crociano dovrebbe limitarsi a «interrogare direttamente l'opera stessa e risentirne la viva impressione». L'ha fatto, e pare che l'impressione sia stata assai viva, se ha sentito «ardore e vibrazione».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Che cosa dice il Croce? Dice che nell'opera d'arte il critico deve soltanto «notare la sua peculiarità cioè quello per cui è essa stessa e non si confonde con altre; la sua purezza, ossia la non avvenuta intromissione di motivi estranei all'opera d'arte». I miei versi erano particolari a me?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nessuno l'ha messo mai in dubbio. Vi si erano introdotti «motivi estranei all'opera d'arte?» Sarei curioso di conoscerli; ma nè il Gargiulo, nè alcun altro li ha potuti trovare. Il critico deve, secondo il Croce, determinare «le violenze che l'autore fa alla sua visione, per preoccupazioni estranee, le oscurità e i vuoti che lascia sussistere per ignavia, le gonfiature e fiorettature che introduce per far colpo, i segni dei pregiudizi di scuola, e tutte le varie sequele delle deficenze artistiche».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Il Gargiulo non ha trovato evidentemente nè preoccupazioni estranee, nè oscurità, nè vuoti, nè gonfiature, nè fiorettaturc, nè pregiudizi, ecc. nei versi, e nessun altro li ha potuti trovare. O dunque?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Dovevano essere opera d'arte legittima e perfetta, perchè se l'espressione artistica è «l'espressione di un singolo, di un particolare, di un individuale... non è perfezionabile, perchè in sè perfetta. Ogni riflessione, distinzione, elaborazione logica, comparazione le è estranea e l'uccide»(). O come il Gargiulo può parlare di materia rozza, di prosa?","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Come può sostituire la sua intuizione individuale alla legittima mia? Come può dire che la mia ispirazione era «troppo poco letteraria?» Non somigliava ad altre, a quelle che più piacciono a lui? Ma come vorrà un crociano macchiarsi di così orribile delitto di lesa individualità espressiva?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Asservirmi ad una forma espressiva sua o altrui, non adatta al mio temperamento lirico? Eppure potrebbe darsi che l'intuizione critica del Gargiulo fosse giusta: potrebbe darsi che i miei versi fossero talora materia troppo grezza; ma l'estetica crociana gli impedisce assolutamente d'indagarlo e di provarlo, perchè sopprimendo filosoficamente la materia, negando il diritto di sindacare i modi dell'elaborazione artistica individuale, proscrivendo la riflessione, la distinzione, la logica, la comparazione, riduce la critica alla passiva accettazione dei fatti compiuti, e si espone a dover dichiarare perfetta qualunque opera d'arte che non abbia preoccupazioni estranee all'arte, che non faccia violenza alla visione dell'autore, che non abbia oscurità e vuoti, gonfiature e fiorettature, pregiudizi di scuola. Eh!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","ci vuol altro perchè un'espressione artistica sia non perfezionabile, perfetta in sè! La critica crociana ci conduce dunque all'assurdo: lo dico, come si vede, ai miei propri danni, che è il miglior modo di persuadere gli avversarii. No: ciò che è pregevole nella critica del Croce sono le qualità individuali; l'acume dell'intelligenza, la serenità della contemplazione, la profondità della coltura, l'onestà della discussione, l'immunità da pregiudizi di scuola, così egregie che riescono ad attenuare la relativa deficenza di senso estetico vivo, di quell'intuizione estetica infallibile che solo può avere un critico artista, e critico artista egli non è; ma il suo sistema è un impedimento, non un aiuto: è un castello di carta che crolla al minimo soffio perchè manca di base e di ossatura; e la base è il riferimento della creazione artistica alla realtà naturale, e l'ossatura è la comparazione del risultato dello sforzo singolo con gli sforzi precedenti o coetanei, riferimento e comparazione fatti da una potente sensibilità artistica individuale.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Soltanto con questi istrumenti si potrebbe fare quella vera critica della letteratura che non è stata fatta mai, di cui il mio libro non voleva essere che un assaggio, e che un critico, pur non benevolo, ha nel mio libro intraveduto e perfettamente espresso: «Essendo, dunque, la rima a scadenza fissa, così com'è tradizionalmente usata nella poesia italiana, un elemento estraneo e falsificatore della creazione poetica, una critica sana potrebbe ricercare nella storia della poesia quali siano le falsità, le prevaricazioni, le battiture, le lividure, le violenze da essa fatte subire al fantasma poetico; potrebbe tracciare tutta una storia dell'intuizione pura, che fosse ad un tratto svelatrice di congegni e distruttrice di scenari, e che ci conducesse dietro le quinte della poesia. Nè soltanto dal punto di vista della rima. Esiste una storia, della letteratura com'è, e questa storia è stata scritta.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma può esistere anche – ed è da scrivere – una storia della poesia come avrebbe potuto essere, come avrebbe dovuto, anzi, essere, data e conosciuta la specifica individuale facoltà d'intuire di ciascun poeta. La prima è una storia della espressione estetica come ci risulta e ci rimane nei documenti scritti; la seconda sarebbe una storia del fantasma poetico quale era nella coscienza del poeta e quale doveva risultare sulle sue carte; la prima una storia empirica, la seconda una storia critica. E non soltanto, dicevo, fatta dal punto di vista della rima, ma da cento altri: per esempio dal ponto di vista dell'influenza che la distinzione retorica dei generi e delle scuole ha potuto esercitare sulla creazione originale dell'arte»().","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È proprio così: la critica crociana che vuol combattere l'empirismo è la più empirica che si possa immaginare, è una esposizione storica, non una storia critica. * * * Mi rimane a rispondere alle critiche di due filologi, di di due grecisti: il Fraccaroli ed il Romagnoli. Veramente da due nemici della filologia accademica, da due professori acerbi combattitori della fossilizzazione professorale, che si indugia «a contar le gambe degli emme»() potevo aspettarmi lode e non biasimo per aver indicato nella lirica greca una fonte di freschezza redentrice.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma, giusto cielo, bisogna anche far ragione alle debolezze umane. Ai dotti può urtar un pochino i nervi che un profano, un non professore, uno che conosce la letteratura greca solo quanto basta al suo piacere e non per insegnarla altrui, venga a dire quelle stesse cose che essi vorrebbero dire dall'alto della loro profonda scienza, e le dica con qualche maggior calore, con qualche maggior virtù di stile, con qualche maggior efficacia persuasiva. Io ho un buon ricordo del Fraccaroli: non già perchè mi abbia promosso all'esame, non già perchè mi abbia aperto la poesia greca, che conoscevo assai prima di sedermi su i banchi della sua scuola, ma perchè apprezzavo lo sforzo con cui cercava di aprire a certi studenti poco o punto teneri della poesia greca i caratteri psicologici ed artistici del modo di concepire omerico, piuttosto che imporsi alla loro ammirazione con pompa di varianti e di disquisizioni glottologiche; ed al Fraccaroli debbo esser grato pel garbo con cui ha discusso il mio libro() ma non gli posso esser grato di aver esteso quanto io dissi sempre ed esclusivamente della lirica, a tutta quanta la poesia.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se egli non avesse commesso questo errore non mi avrebbe accusato di voler ridurre la poesia alla sola rappresentazione soggettiva, nè di escludere dalla poesia la storia, la mitologia, la patria. Quando il Fraccaroli dice: «l'esser sinceri in arte non si limita soltanto a rappresentar sempre se stessi e a portar continuamente nell'ostensorio in processione il proprio cuore. Eschilo, Aristofane, Dante, Shakespeare rappresentarono più spesso gli altri che non sè; e non saranno stati per questo sinceri?» dice una verità elementare.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Egli crede che io non ammetta che la lirica. Ma quando mai io ebbi la stoltezza di negare l'epica, la drammatica, la satira ecc. ecc.?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Legga il mio libro a pag. 67 [nell'edizione elettronica Manuzio, vedi ""Le ciabatte e i coturni""] e vedrà. Egli dice benissimo che un'opera non sincera è un'opera che non è viva.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ma per essere sinceri nella finzione d'altre creature, bisogna cominciare ad essere sinceri nell'espressione lirica di noi stessi: un lirico falso quando parla di sè, come il D'Annunzio, sarà inevitabilmente falso, non sincero, non vivo nella creazione drammatica, com'è infatti il D'Annunzio. Ma veniamo ai greci. Il Fraccaroli mi accusa di esagerarne l'importanza: degli elegiaci egli salva solo Archiloco e Senofane, e affoga tutti gli altri nella mediocrità().","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mimnermo non ha per lui «alcuna originalità nè di lingua nè di metrica: si aiuta con le frasi e con le immagini omeriche; è insomma una voce del coro: è facile, è grazioso, è umano, è malinconico, ma è anche superficiale e leggero». Per Teognide è peggio: «è fossile, è chiuso» è «l'ultimo rigagnolo ecc.». () Orbene questi giudizi possono mostrare come si possa essere un illustre grecista, un professore non accademico, e non sentire tutta la grandezza di una poesia: perchè proprio trovar grazioso, superficiale e leggero il lirico di Colofone, così austeramente tragico, così infinitamente sconsolato, mostra quanto soggettiva sia la critica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","In quanto al povero Teognide, meno male che il Romagnoli in quel disprezzato rigagnolo scopre nientemeno che «gemme»...(). Ebbene sappia il Fraccaroli che per quei pochi saggi che ho citati nel mio libro ho ricevuto da ogni parte domande verbali e scritte da gente meravigliata di quella poesia e desiderosa di maggior copia: le ho ricevute da giovani e da vecchi, da signore e signorine, da gente colta e non colta, ma tutta non facente professione di letteratura: la gente non corrotta dal professionismo verbale la poesia vera la sente. E da più d'uno mi son sentito ripetere la mia stessa impressione: è una poesia persino più intensa, più fresca, più vibrante di quella del Leopardi!","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Sì, c'è gente in Italia in basso ed in alto, che sopporta la soffocazione dell'istrionismo verbale, ma che ad un rivolo di poesia pura palpiterebbe con tutto il cuore. Dovrebbe quindi aver ragione il Fraccaroli di dolersi del giudizio del Gargàno che all'esame del suo libro uscì a dire nel Marzocco: «Li vediamo finalmente questi famosi lirici greci» e a concludere che valevano pochino. Ecco il torto non è tutto del Gargàno: è in buona parte del Fraccaroli.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se il Gargàno aspettò nell'anno di grazia 1910 a conoscere della traduzione fraccaroliana i lirici greci fece male; ma ha qualche attenuante all'errore del suo giudizio. Perchè la traduzione del Fraccaroli, sembra spesso fatta apposta per farli prendere in uggia. Si può essere un profondo grecista, uno spirito libero e vivace, un uomo di gusto, e non possedere il dono dell'elaborazione poetica.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E questo mi pare il caso del Fraccaroli. La sua traduzione è certo ottima pel commento e «ineccepibile per la scienza», ma che sia «piacevole per l'arte»() proprio non si può dire. La sua lingua è talora aulica e talora sciattamente prosaica, la sintassi barocca: la dizione manca di grazia, di profumo, di eleganza.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Per tradurre poesia occorre non soltanto scienza filologica e genialità verbale ma occorre anche anima di poeta. Egli avrebbe fatto molto meglio a tradurre in prosa, tanto più che il suo ritmo, com'egli stesso dichiara, non è nemmeno approssimativo: quei distici risultanti da un interminabile esametro composto di un settenario e di un decasillabo e di un pentametro ridotto ad un endecasillabo sdruciolo non hanno più nulla dell'accorata gravità elegiaca. È ciò che gli accadde nella sua traduzione di Pindaro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Quando, tanti anni sono, io mi volsi ad essa per aver un soccorso al difficile testo e lessi: Ben meraviglie molte vi sono, e frode al favellar de gli uomini le d'inganni con bell'arte dedalea conteste favole soglion far di là dal ver; quando lessi: voglio il signor dal clipeo di rame, Pitio vincitore, estollere, con le ben cinti Cariti Telesicrate annunziando, uom splendido, corona di Cirene, agitatrice di cavai. Del Pelio dai per vento sonanti antri il chiomato Febo un dì rapivala... io arretrai spaventato, e mi domandai non solo se leggevo prosa o versi, ma se non ero capitato per caso sopra un brano di poesia turca o ottentota... e mi rifugiai nel testo greco che al confronto mi pareva quasi più facile... E quando trovai la currul vittoria; gli invidi prossimani ed altre cose simili proprio rimpiansi che a a far comprendere la grandezza di Pindaro, il Fraccaroli non si fosse contentato dell'umile prosa...","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La grandezza di Pindaro! Ecco: io avrei perdonato di buon grado al Fraccaroli le sue inesattezze ed al Romagnoli le sue contumelie, se mi avessero almeno svelato in qualche intelligibile modo quell'angoscioso mistero che è per me la grandezza di Pindaro. Ma ho letto invano tutte le loro polemiche e i loro libri.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Ho cominciato dal Fraccaroli. E ho trovato: «Pindaro entusiasmo non ne può destare a nessuno: io stesso non ne sento e non mi pare averme sentito mai»(). È una confessione grave per l'aquila dei lirici.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","E più oltre: «Ma Pindaro è poi quel gran poeta che si dice? La risposta è inutile e oziosa. Le sue qualità le ho esposte....","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se avere quelle qualità vuol dire essere un gran poeta, egli è un gran poeta. Certamente la fama cieca ne aveva fatto il Dio della lirica, e la critica invece non ammette questo entusiasmo... Nel suo genere non c'è un altro nè simile a lui, nè secondo». Unico nel suo genere..; grande, se esser come lui è esser grandi...","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Mi parve d'esser preso in giro. Mi rivolsi dunque al Romagnoli, a colui che «elabora in sagome italiche» la coltura classica. Lessi dunque religiosamente il Pindaro del Romagnoli() (del quale l'autore assicura essersi esitate due mila copie in pochi giorni) e certo vi trovai molte cose poco comuni da aggiungere a quelle raccolte nel saggio della sua conferenza: vi trovai melodie che rifulgono; vibrazioni visive della parola, vi trovai felicemente paragonati ad arabesco vivo perfetto i frontoni d'Olimpia, Fidia sidere scintillante; la cristallizzazione del fregio fidiaco; Beethoven che fa trionfare l'inno della redenzione sull'estasi nera del nirvana; un «momento artistico sigillato da un fiorire velocissimo di statue»; il «sospiro che a cullare l'agonia di Tristano effigia sul rosso tramonto un pullulare e un disfarsi di cosmi»; il «guizzare» di un «divincolìo di lugubri sibili»; il diamante che «nascosto millenii e millenii in grembo alla terra assorbe e nasconde in sè i miriadi colori della luce»; la polla della lirica greca che «dilaga e copre l'Inghilterra d'un luccichio azzurrino» ed altre cose certo vertiginose di pensiero e di forma; ma non la grandezza di Pindaro.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Se la fiala istoriata a sbalzo invece di inorridire d'oro, abbrividiva, il resto non era mutato. Tutte le volte che il Romagnoli diceva: – attenti! ora tiro la tela e vi faccio vedere il miracolo; – il miracolo non era che nella sua fantasia: la particolarissima visione impressionistica di Pindaro mi appariva uguale a quella di mille altri poeti.","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No: non proprio uguale. Pindaro è un pittore impressionista che vede tutte le cose avvolte dalla luce, ma viceversa «non sa dar vita ai particolari del suo quadro, se non mediante la linea», che ognun sa dagli impressionisti negata. Le sue visioni sono «sintetiche, rapide, balenanti», ma viceversa «sembra che il poeta voglia fermarle» per tendenza plastica in una «repentina immobilità».","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","È un pittore impressionista che vede tutte le cose avvolte da una luce abbagliante che mescola i colori, (pag. 62-63) ma viceversa è un plastico niente impressionista le cui figure «balzano con sagoma netta» come le statue sul fondo dei frontoni (pag. 59).","NO"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","No; quando io lessi che nella poesia di Pindaro la sublimità e la nullità dell'uomo si rinchiudevano in un perfetto cerchio di saggezza, che in quel cerchio si bilanciavano con equilibrio ellenico l'amaro spirito di perdizione indiano, che doveva aprire nella lirica leopardiana il fiore luminoso e fragrante che persuade la morte; e l'ebbro entusiasmo di Dioniso che attraverso gli alambicchi del Nietzsche stillava il filtro che persuade la follia; quando lessi che Pindaro temperava i due succhi e ci porgeva una coppa d'oro infusa di nepente, mi parve di leggere qualcheduna di quelle spaventose pagine che Mark Twain congegnò per il tormento mentale del genere umano... E feci per chiudere il libro. Ma dalle pagine mi balenò ancora agli occhi una gemma: «La medesima bruma verdognola avvolge le fantasmagorie di Böcklin e quelle di Wagner».","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","La «bruma verdognola» del Wagner? La «bruma verdognola» del Böcklin? Io rimasi a bocca aperta.","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nelle dieci opere del Wagner la «bruma verdognola» non m'era apparsa mai. Bruma verdognola il Preludio del Parsifal? bruma verdognola la Cavalcata delle Walchirie?","YES"
"Thovez_Enrico-Il_pastore_il_gregge_e_la_zampogna-1911","Thovez Enrico","Il pastore il gregge e la zampogna","1911","Nei centocinquanta quadri del Böcklin da me visti nei miei pellegrinaggi in Germania, avevo scorto sì una incomparabile smaglianza accecante di colore, una frenesia di colori puri e taglienti, ma «bruma verdognola» non avevo visto mai... Ed io pensai con terrore a ciò che scoprirebbe il Romagnoli, se, invece di illustrare la letteratura greca, spingesse il suo sguardo d'aquila sulla musica e sulla pittura.","YES"
