"filename","nome","titolo","anno","chunk","DIL"
"Alvaro_Corrado-Vent_anni-1930","Alvaro Corrado","Vent anni","1930","﻿VENT’ANNI È vero che i Profeti parlano del futuro con segni e immagini, e quasi tutti antiveggono con immagini della profession loro; laonde Amos vide uncini, vacche, carri di fieno stridenti, manipoli e fabbricatori, perché era rustico; e Iside vide tempio, fuoco, animali, nobili, fimo di gloria, perché era nobile; e Daniele, cortigiano del Re, statue di diversi metalli, animali superbi, guerra di venti; e ognuno antivede come a lui è naturale sentire. TOMMASO CAMPANELLA Ad Annibale Nofèri, fiumano, volontario di guerra, caduto sul Carso all’assalto: il suo tenente. A Guglielmo Alvaro, ardito di guerra, caduto poi nella lotta per la vita: suo fratello.","NO"
"Alvaro_Corrado-Vent_anni-1930","Alvaro Corrado","Vent anni","1930","All’alba d’una mattina d’ottobre, Luca Fabio scendeva alla stazione di Firenze con una valigia di tela grigia e mezza vuota come un mantice. L’ora era pigra e nebbiosa, e, attraverso la nebbia, chiese e palagi arretravano in una lontananza cinerea, come offuscati dalla terra degli scavi. Luca Fabio era di un qualche paese dell’Italia meridionale, e di una contrada non illustre, nient’altro che pastori; e la campana, tra un’impalcatura di legno, era, coi suoi bassorilievi, il solo oggetto d’arte della contrada; perciò, appena s’imbatté, a un crocicchio verso Santa Maria Novella, in una colonna sormontata da una croce, si ricordò confusamente di alcune letture, e la prima che gli venne a mente come la più elementare, fu quel capitolo del Manzoni in cui Renzo trova i pani a pie’ d’una colonna.","NO"
"Alvaro_Corrado-Vent_anni-1930","Alvaro Corrado","Vent anni","1930","Era la prima volta che Luca Fabio capitava a Firenze, in un modello di città comunale e signorile; non gli ci volle molto a risentire tumulti storici, che gli ronzavano nelle orecchie e nella memoria. La storia di ieri si stupiva di ritrovarla intatta. Non sapeva se fosse un’illusione, una memoria anch’essa di letture, ma gli pareva di udire martelli battere su lastre di rame, tornii girare, scalpelli stridere, bulini ronzare su lame d’argento.","YES"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio era pieno di ricordi storici e amava la storia. Passando davanti a Santa Maria Novella, aveva inteso cantare, come se le figure delle vetrate osannassero nella loro gracile favella. Luca Fabio non era a Firenze per divertimento, perché era povero.","NO"
"Alvaro_Corrado-Vent_anni-1930","Alvaro Corrado","Vent anni","1930","Era l’ottobre del 1914, e Luca Fabio, a diciannove anni, classe del 1895, era stato chiamato soldato; siccome per i suoi studi poteva scegliere un plotone di allievi ufficiali, aveva scelto quello di Firenze. Sebbene non nutrisse aspirazioni speciali, le letture fatte lo avevano spinto verso quella città come a una meta ideale. Difatti si sentì pellegrino e straniero, e pensava alla sua regione disadorna, e anzi all’impressione di artifizio e di troppo lusso che i rari monumenti d’arte acquistavano nei suoi paesi.","NO"
"Alvaro_Corrado-Vent_anni-1930","Alvaro Corrado","Vent anni","1930","Qui, invece, tutto era fatto e compiuto, in un ordine quasi naturale: le stesse figure che cominciarono a popolare quell’alba avevano facce illustri, e nel costume del nostro secolo gli parevano stranamente travestite. Firenze era avvolta in quel suo colore mattutino di un’alba attonita e già popolata, anche se non si veda anima viva, in cui si fonde con la luce il colore della sua pietra, e fa quasi un colore di tempi, e tutto diventa remoto, colore e tempo. Luca Fabio non se ne rendeva conto precisamente; certo si sentì più sicuro e a posto quando le case qualunque, digradanti verso un sobborgo, lo accolsero in una specie di dormiveglia familiare, coi rumori mattinieri di chi andava nell’alba per il lavoro, delle donne già in faccende, delle voci che meravigliosamente uscivano da case dove finestre e porte secolari facevano credere a un mondo non più frequentato.","NO"
"Alvaro_Corrado-Vent_anni-1930","Alvaro Corrado","Vent anni","1930","Tutto questo era concluso in uno schema musicale e architettonico; Luca Fabio pensava per la prima volta che cos’è mai l’Italia se egli, italiano, sentiva soggezione come uno straniero in quella città. Gli si imbrogliava la lingua, aveva timore di chiedere dove fosse la caserma, sentiva il suo parlare meridionale come un gergo, e a nessun patto avrebbe aperto bocca. Alla fine dovette decidersi a domandare.","YES"
"Alvaro_Corrado-Vent_anni-1930","Alvaro Corrado","Vent anni","1930","Era assai lontano dalla caserma, ed era sbucato in tutt’altro quartiere. Rasentava vecchi palazzi, giardini composti in un ordine antico, tabernacoli che gli parevano, e non erano, simili alle croci levate nei viottoli della campagna al suo paese, ricordanti i colpiti dal fulmine e dalle vendette. Questa mescolanza d’impressioni, e la sovrapposizione dei ricordi della sua regione in questo mondo tanto diverso, lo sbigottivano.","NO"
"Alvaro_Corrado-Vent_anni-1930","Alvaro Corrado","Vent anni","1930","Siccome era figlio del popolo, nei suoi paesi aveva considerato la casa architettata come la sede dei signori e delle ingiustizie; anche qui, davanti a ogni edifizio illustre, era intimorito. La caserma si stendeva in un quartiere nuovo, e stava nel panorama della vecchia città come una baracca provvisoria, o come certi capannoni che sorgono finché duri una fabbrica. Già erano in piedi gli uomini in quella vita distaccata delle caserme, misteriosa e chiusa come la vita delle api.","YES"
"Alvaro_Corrado-Vent_anni-1930","Alvaro Corrado","Vent anni","1930","Qui improvvisamente tutto diventa simbolo, ubbidisce a concetti difficili da distinguere, ed è perciò che vi si soffermano volentieri i ragazzi, le donne, i curiosi in genere, che tentano di capire gli atti diversi e i movimenti che vi si compiono come in una cerimonia religiosa di cui ogni fase è legata a sottintesi esoterici. Luca Fabio si presentò a un cancello; un tenente avvolto in una lunga mantella grigia gli disse: “Di fronte; qui ci sono gli allievi ufficiali.” “Ebbene,” replicò Luca Fabio, “io sono un allievo ufficiale.” Il tenente lo squadrò con un’occhiata rapida; Luca Fabio si vide anche lui la valigia floscia di tela, appesa a una mano, il pastrano comperato in un magazzino popolare, le scarpe basse che mostravano calze di color turchiniccio, opera di sua madre. Anche la camicia mostrava certi bottoni di madreperla assai grossi, una camicia di lino grezzo, tessuta in casa, un po’ gialla perché nuova, e nella valigia ne aveva sei.","YES"
"Alvaro_Corrado-Vent_anni-1930","Alvaro Corrado","Vent anni","1930","“Andate, aspettate nel cortile.” Era già cominciata l’istruzione. Luca Fabio vedeva una ventina d’uomini in fila indiana che ubbidivano al comando d’un graduato, il quale diceva: “Uno, due! Uno, due!” I venti uomini imbrogliavano di quando in quando il passo e il graduato gridava: “Quando dico uno, dovete mettere giù il piede sinistro.","NO"
"Alvaro_Corrado-Vent_anni-1930","Alvaro Corrado","Vent anni","1930","Questo piede.” E indicava col dito teso il suo piede sinistro. Lo guardavano quei soldati senza avere il coraggio di fissarlo, con gli occhi sottomessi, e guardavano tutti quella scarpa, quel piede, poi il loro stesso piede sinistro come se non appartenesse più a loro; al comando riprendevano, e, aspettando il segnale di ‘marsc!’ lo sollevavano un poco come per tenerlo pronto; alla fine producevano un tonfo disordinato, come di scarpe buttate alla rinfusa. Il graduato, con un accento meridionale, ricominciava la spiegazione.","NO"
"Alvaro_Corrado-Vent_anni-1930","Alvaro Corrado","Vent anni","1930","Dopo due o tre prove faceva uscire dalle file quelli che non avevano capito, li faceva marciare soli, in mezzo al cortile: questi arrossivano, abbassavano gli occhi, ma il graduato: “Alta la testa! Occhi fissi in avanti!” Quelli andavano camminando di qua e di là, ondeggiavano come farfalle, fissavano quel loro piede sinistro, lo posavano giù con intenzione, e con tutte le forze. Luca Fabio osservava e rideva.","YES"
"Alvaro_Corrado-Vent_anni-1930","Alvaro Corrado","Vent anni","1930","All’ufficiale che gli si avvicinava domandò: “Non saranno mica gli allievi ufficiali, questi!” “Parlate soltanto quando siete interrogato. Quando passa un ufficiale ci si alza in piedi. Venite con me!” L’edifizio era costruito come tutte le caserme: una specie di portico ne seguiva la facciata interna, che dava su un cortile, e su questo portico si aprivano al primo piano le camerate, al pianterreno i magazzini.","NO"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio seguì il tenente lungo il portico al pianterreno. In uno stanzone a scaffali l’ufficiale disse a qualcuno che si confondeva fra tutto quel color verde dei panni allineati nei palchetti, o accatastati in mezzo alla stanza: “Vestitemi questo allievo!” “Oh,” disse Luca Fabio, “mi raccomando: un vestito adatto alla mia persona.” L’uomo che era sorto dietro la catasta dei panni buttò un indumento che Luca Fabio riconobbe per un paio di pantaloni. Cercò di misurarseli stendendoli per la lunghezza delle sue gambe, ma l’ufficiale glieli tolse di mano, e gl’indicò con l’esempio che per misurarseli bastava tenderli da una mano all’altra con le braccia aperte.","NO"
"Alvaro_Corrado-Vent_anni-1930","Alvaro Corrado","Vent anni","1930","“Vanno benissimo!” Si volse per andar via. Sulla porta sembrò preso da un pensiero, si voltò a domandargli: “Come ti chiami? Di che classe?","NO"
"Alvaro_Corrado-Vent_anni-1930","Alvaro Corrado","Vent anni","1930","Di dove?” Quel tu fece piacere a Luca Fabio. Intanto il magazziniere gli buttava addosso, dall’alto d’una scaletta, la giubba, le scarpe, lo zaino. “Per le buffetterie e le armi, al magazzino qui accanto.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma prima vatti a vestire.” Lo stesso ufficiale, vedendolo uscire dalla porta del magazzino, carico di tutta quella roba come un mercante ambulante, gli gridò: “Andate dal caporale, disopra, fatevi assegnare un posto nella prima camerata, primo plotone.” Il posto non era altro che una semplice branda, ora chiusa con una catenella, accanto a una trentina di altre brande; Luca Fabio vi scaricò sopra la sua roba, il caporale gl’indicò sommariamente come doveva fare: vedeva quei posti accanto al suo come erano accomodati; bene, anche lui doveva disporre il suo trofeo sulla mensola che correva all’ingiro; il fazzoletto doveva coprire il telo da tenda e formare una specie di base allo zaino che andava ben pieno e rigido e dritto, bene in linea con tutti gli altri; a destra dello zaino la gavetta, sempre ben lustra. Appeso al chiodo sotto il palchetto, il tascapane, e accanto la borraccia. L’altro paio di scarpe, appeso per i lacci congiunti insieme, e in equilibrio, all’asse di ferro sotto la branda.","YES"
"Alvaro_Corrado-Vent_anni-1930","Alvaro Corrado","Vent anni","1930","Mi raccomando, ben lustre le scarpe. Hai la tua scatola di lucido? Bene, darci di nero.","NO"
"Alvaro_Corrado-Vent_anni-1930","Alvaro Corrado","Vent anni","1930","Oh, attaccarsi le mostrine alla giubba, il gallone d’argento intorno al colletto della giubba. Il numero del reggimento, anche. C’è il filo e l’ago nella borsa di pulizia.","YES"
"Alvaro_Corrado-Vent_anni-1930","Alvaro Corrado","Vent anni","1930","Nel cortile la squadra delle reclute seguitava nello stesso esercizio. “Sono gli allievi questi?” “Oh, no, sono le reclute.” A uno di questi soldati avevano legato un filo intorno alla gamba sinistra perché si rammentasse che, al comando di Uno! era quella che doveva mettere avanti.","NO"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio osservava, e intanto stendeva il lucido nero sulle scarpe gialle. Poi si cucì attentamente le mostrine del reggimento e il numero sul berretto. Si vestì.","NO"
"Alvaro_Corrado-Vent_anni-1930","Alvaro Corrado","Vent anni","1930","Aveva mosso appena i primi passi che si accorse di avere la giubba troppo larga e lunga, le scarpe troppo grandi; i pantaloni, legati nel gambaletto, cadevano in pieghe sgraziate. Temeva di scivolare. Mettendo a posto i suoi oggetti, si accorgeva di come erano primitivi: la borraccia di legno che andò a riempire sotto il rubinetto, che ad accostarvi le labbra aveva un sapore di acqua bevuta per gioco da ragazzo in un guscio di noce; il pettine di legno; il bicchiere di zinco.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli sembrava di avere adempiuto a un voto fatto da qualcuno fin dalla sua nascita, di non appartenere più a sé stesso, di aver dimenticato tutto quello che era stata la sua vita antecedente. Esisteva ancora un mondo fuori? Attraverso le finestre che si corrispondevano da una parte all’altra dell’edifizio di fronte, vide un fiume verde, e apparenze che, correndo sulle rive, sembrava scivolassero su una dolce corrente.","YES"
"Alvaro_Corrado-Vent_anni-1930","Alvaro Corrado","Vent anni","1930","L’Arno. Questo nome gli suonò nella mente da un trattato di geografia, improvvisamente tutto quello che aveva imparato e gli era parso remoto e finito si animò, acquistò per la prima volta colore di verità; la vita si schiudeva diversa da quella che aveva immaginato da adolescente, la storia era cosa di ieri, e poteva esserlo d’oggi. L’ufficiale, passando ancora, con la sciabola appesa al fianco e la fascia azzurra a tracolla, lo squadrò di nuovo con uno sguardo strano, come se non lo vedesse.","YES"
"Alvaro_Corrado-Vent_anni-1930","Alvaro Corrado","Vent anni","1930","Accennò di nuovo al caporale: “Insegnate a questa recluta come si deve mettere sull’attenti e come si saluta. Fategli tagliare i capelli. Si lasci crescere i baffi.” Una tromba si mise a suonare come se parlasse, e Luca Fabio non sapeva che cosa volesse da lui.","NO"
"Alvaro_Corrado-Vent_anni-1930","Alvaro Corrado","Vent anni","1930","Il caporale che istruiva Luca Fabio era giovanissimo, dall’aspetto dolce, quasi biondo; aveva una vaga traccia di barba sul viso, dorata, gli occhi celesti, il profilo affilato. Vedendolo, si pensava involontariamente, e senza ombra di cattiveria, alla parte femminile della sua famiglia; a scuola, in collegio, sarebbe stato un amico ricercato, come quello che serbava una certa dolcezza, e ingenuità. La sua voce era però maschia e sonora, era più forte di lui, e, quando parlava, gli s’illuminava il viso, si deformava la bocca sottile, era uomo virile.","NO"
"Alvaro_Corrado-Vent_anni-1930","Alvaro Corrado","Vent anni","1930","Era un contrasto vivo. Luca Fabio non poteva distogliere lo sguardo da quegli occhi azzurri. Era vestito con una certa eleganza, e la benda di lino che gli avvolgeva il collo lungo, bianchissima, gli dava quel senso di eleganza militaresca che si riscontra con maggiore studio negli ufficiali.","NO"
"Alvaro_Corrado-Vent_anni-1930","Alvaro Corrado","Vent anni","1930","Egli cominciò a parlare col tu a Luca Fabio, lo istruiva amorevolmente, accompagnandone i movimenti con le sue lunghe mani bianche, e gli componeva le mani lungo la costura dei pantaloni, nella posizione prescritta, con la diligenza d’una maestra. Disse il suo nome: Attilio Bandi. A un segnale della tromba volò via, raccomandandogli di andare a ritirare le armi.","NO"
"Alvaro_Corrado-Vent_anni-1930","Alvaro Corrado","Vent anni","1930","Cose della gioventù. Era bastata questa conoscenza a Luca Fabio perché si trasformassero tutte le sue prime impressioni. La caserma, la tromba parlante, quel senso di comunità anonima e primitiva, il suo numero sul berretto, lo avevano reso piccolo e raggricciato; la presenza di questo compagno, di qualche cosa, cioè, di fine, nobile, bello si può dire, dava tutto un senso nuovo a quegli avvenimenti.","YES"
"Alvaro_Corrado-Vent_anni-1930","Alvaro Corrado","Vent anni","1930","Il Bandi doveva avere una madre amorevole che lo teneva con gran cura, pensieri assidui intorno a lui nella sua casa. Ed ecco che quel luogo si trasformava in un ambiente familiare, dove si annidava qualche cosa di intimo e di caldo. Non fece troppa attenzione al suo fucile, alle armi che portava sulla spalla e che posava sulla rastrelliera.","YES"
"Alvaro_Corrado-Vent_anni-1930","Alvaro Corrado","Vent anni","1930","Senonché più tardi il Bandi volle raccomandargli di pulir bene l’arma, e gliene mostrò, togliendo il caricatore, la canna controluce. Con un occhio chiuso, Luca Fabio puntava la canna contro il cielo, vedeva nella canna la lucida spirale dove i grani di polvere acquistavano un rilievo di porosità della pelle a una lente d’ingrandimento. Il fucile era troppo pesante e duro.","NO"
"Alvaro_Corrado-Vent_anni-1930","Alvaro Corrado","Vent anni","1930","Doveva sempre essere pulito, lucido, ingrassato. A tenerlo ora fra le mani sembrava un simbolo morto. Il Bandi stringeva quell’arma e la faceva passare leggera da una mano all’altra, la faceva scivolare lungo il fianco in terra, nella posizione d’attenti, e il calcio faceva un rumore secco e ferreo.","YES"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio pensava che sarebbe stato bello trovarsi nella stessa camerata del Bandi. Quando questi gli domandò di dove fosse, egli disse abbassando gli occhi: “Oh! Io sono un meridionale.” Il Bandi era invece settentrionale, ma sua madre e sua sorella stavano a Firenze.","NO"
"Alvaro_Corrado-Vent_anni-1930","Alvaro Corrado","Vent anni","1930","Suo padre era un colonnello. “Colonnello?” Sì, ma non stava a Firenze, per ora. Era l’unico figlio maschio, era volontario, cioè era andato sotto le armi sei mesi prima, era anche lui allievo ufficiale, ma era già caporale perché aveva avuto i galloni al reggimento.","NO"
"Alvaro_Corrado-Vent_anni-1930","Alvaro Corrado","Vent anni","1930","“Volontario? O perché?” “In casa mia abbiamo una tradizione. Mio nonno fu patriota e martire.” “In casa mia nessuno fu martire,” replicò semplicemente Luca Fabio.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ho tanto piacere di trovarmi a Firenze. Qui sono accadute tante cose storiche, grandi cose. Da noi, di veramente grande è accaduto poco.","NO"
"Alvaro_Corrado-Vent_anni-1930","Alvaro Corrado","Vent anni","1930","Anch’io vorrei fare qualche cosa e diventare qualcuno. Chi lo sa che cosa faremo noialtri meridionali, e se avremo una civiltà nuova. Io ho veduto poco di Firenze, ma ho già capito, e mi dà soggezione.” Egli guardava il Bandi, e gli pareva di vedere, dietro a lui, il nonno con la sua stessa faccia; le sembianze del Bandi si allontanavano remote, di un altro tempo, pendevano a una forca, dolci come quelle di un martire.","YES"
"Alvaro_Corrado-Vent_anni-1930","Alvaro Corrado","Vent anni","1930","Replicò: “Anch’io vorrei fare qualche cosa, e se non vi fosse nulla da fare, morire per qualche cosa. Oh, tu forse lo sai, e non so se ti sia mai capitato: ma a leggere le cose d’Italia, qualche volta si è magari sognato di morire, pur di fare qualche cosa e di essere qualcuno.” Il compagno lo guardò sorridendo incredulo. “Sì, ti assicuro, magari morire.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma neppure questo si riesce a fare. Io sono giovane, ho diciannove anni, e già mi annoio.” “Avrai tempo; ora ci sarà la guerra.” “Ti pare tempo da guerre questo?” “Intanto c’è già. Nel Belgio c’è la guerra, in Russia c’è la guerra, in Serbia c’è la guerra.","YES"
"Alvaro_Corrado-Vent_anni-1930","Alvaro Corrado","Vent anni","1930","I tedeschi, i russi, i francesi, gl’inglesi, i belgi, fanno la guerra.” “La faranno loro. Ma dove sono gli eroi? Non ci sono più eroi né capi.","YES"
"Alvaro_Corrado-Vent_anni-1930","Alvaro Corrado","Vent anni","1930","L’umanità è divenuta piccola. Dove sono un Achille, un Napoleone, un Garibaldi? Ci è nessun eroe da queste parti?” “Magari ci sono già, e noi non sappiamo ancora come si chiamino.” Egli immaginava forse che gli eroi viaggiano sulla terra visibilmente, predestinati, che il loro nome dovesse di già esistere come di gente aspettata.","YES"
"Alvaro_Corrado-Vent_anni-1930","Alvaro Corrado","Vent anni","1930","I discorsi che faceva Luca Fabio potevano sembrare strani a prima vista, e incredibili, specialmente detti in una caserma a un compagno qualunque; ma egli era uno di quei figli del popolo che in quel tempo salivano dalla terra; suo padre, piccolo possidente, lo aveva mandato a studiare, suo nonno era contadino o artigiano. In quegli anni della società italiana accadevano molte di queste trasformazioni, e i nuovi ammessi nella civiltà e alla vita superiore delle idee e dei libri erano assaliti da tutte le suggestioni di una storia considerata spenta e finita; ma la scoprivano allora, ne soffrivano le ambizioni e le vertigini, vi credevano ancora. Luca Fabio era di questi.","NO"
"Alvaro_Corrado-Vent_anni-1930","Alvaro Corrado","Vent anni","1930","Si aggiunga che proveniva da paesi senza storia, o con una storia scabra di invasioni e di difese contro gli assalitori, che testimonianze di questa storia non c’erano, e che imbattendosi poi, da una vita tutta elementare, nei concetti di gloria, di onore, di ideali, di cavalleria, ci credeva interamente, e li credeva ancora i motivi che dominano il mondo, e i soli attraverso i quali un uomo civile possa esplicare la sua vita. Forse aveva finito a immaginare tutto su un piano di fiaba, in un mondo leggero, incantato, senza sofferenza, trionfale; perciò, a ritrovarsi in quei panni, goffo, con un fucile da tenere ben lustro, ma che non aveva mai sparato, che forse non avrebbe sparato mai, gli sembrava un’ironia ed era una delusione. I giovani, quando si amano al primo incontro, si confidano tutto al primo istante, e forse questa è una prova di resistenza dell’amicizia.","YES"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio narrò di sé stesso, con quel senso di festa che assiste a tali confidenze, quando il passato si presenta già formato, già esiste un passato malgrado gli anni giovani, si è orgogliosi di narrare qualche cosa di noi stessi, aver veduto e sofferto riempie il cuore al punto da farlo traboccare a ogni pur piccola suggestione. Ed ecco insieme quello che disse e che voleva dire, perché molte cose tacque, ma le andava ripensando come sul punto di congedarsene; e intanto con lo scovolino lustrava la canna del fucile. ‘Feci anch’io la guerra con le sciabole di canna, coi miei compagni d’infanzia, e una volta con una di esse feci una ferita che mi parve enorme al piede scalzo d’un monello che mi seguiva.","YES"
"Alvaro_Corrado-Vent_anni-1930","Alvaro Corrado","Vent anni","1930","Ne fui spaventato, pensai subito di non tornare mai più a casa, e di darmi al brigantaggio su per le montagne del mio paese. Fui preso dopo venti ore di latitanza. Fino a che rimasi nella cerchia del paese natale, il mondo era abbastanza grande per me; io ero nello stesso tempo guerriero, sacerdote, artista, perché, oltre a organizzare guerre contro i figli del rione dei pastori, modellavo nella creta immagini di santi, e poi io stesso le portavo in processione.","NO"
"Alvaro_Corrado-Vent_anni-1930","Alvaro Corrado","Vent anni","1930","Poi, (ero già adolescente) fui mandato a studiare; cominciai ad accorgermi che il mondo è troppo piccolo, e che il mio paese era più grande di tutto l’universo messo assieme. Poco dopo, tornatovi per le vacanze, rimasi deluso perché trovavo il mio paese meschino, chiuso, limitato, e non vedevo l’ora di ripartirne. E così di seguito: la città mi pareva misera, il paese disgraziato, e di una sola cosa mi ricordavo come d’un mondo che non delude: dei campi, delle vigne, dei frutteti, dei boschi, dell’infanzia, insomma; qui era la grande architettura che mi piaceva, qui esisteva l’infinito, qui era un mondo fantastico, e si poteva fantasticare.","YES"
"Alvaro_Corrado-Vent_anni-1930","Alvaro Corrado","Vent anni","1930","Seguitavo gli studi, e mi stupiva la futilità di quello che c’insegnavano e lo scopo per cui ci istruivano. Mi accorgevo che la vita non offriva nessuna prospettiva straordinaria, e che ognuno imparava le cose più astruse e più alte soltanto per potersi avvicinare a guadagnarsi il pane. Mi domandavo la ragione di queste cose, e perché io dovevo stare nove mesi dell’anno in una città, vestito male, con poco denaro, senza che nessuno mi guardasse e mi amasse; e invece al mio paese c’erano i campi, c’erano le ragazze che crescevano, con cui avevamo giocato, che ora ci turbavano, e là mi conoscevano tutti, e io ero una persona, un nome, e non uno qualunque.","YES"
"Alvaro_Corrado-Vent_anni-1930","Alvaro Corrado","Vent anni","1930","Forse da queste impressioni mi venne nella fantasia che, in una vita tanto anonima in cui ero cacciato, l’amore si sarebbe rivelato un giorno come qualche cosa di straordinario, e mi avrebbe iniziato alla vita di tutti. ‘La città dove studiavo era una piccola città di provincia, abitata da affittacamere per gli studenti da una parte, dall’altra da una borghesia che faceva la sua apparizione sul Corso a determinate ore del giorno; tutti cercavano di darsi un’aria passabilmente vissuta e annoiata. Ai tavoli dei caffè altri uomini rosicchiavano il pomo del bastone d’avorio o d’oro che fosse, e alle sette in primavera, alle cinque d’inverno, passava in carrozza la cocote o la ballerina arrivate dopo un lungo giro in quella città a mostrarsi.","YES"
"Alvaro_Corrado-Vent_anni-1930","Alvaro Corrado","Vent anni","1930","La classe intellettuale era composta di avvocati i quali declamavano con una cattiva pronunzia le poesie dei rètori, e qualche volta ne scrivevano su quel modello. La sera si apriva un cinematografo dove, fra l’altro, si presentavano al principio dello spettacolo le ballerine che vi arrivavano, allo stesso modo delle locomotive vecchio modello sulle linee ferroviarie di quella contrada. I posti delle due prime file di poltrone erano occupati dalla stessa gente che oziava al caffè, e non perdeva un solo svolazzo della veste di chi danzava, al disopra del ginocchio.","NO"
"Alvaro_Corrado-Vent_anni-1930","Alvaro Corrado","Vent anni","1930","Si respirava là dentro un odore di stalla. Era quello il solo mondo in cui si potesse fantasticare, e spesso, uscendo di là, fra adolescenti, parlavamo di quelle bellezze che di lontano ci parevano incantate e né più né meno che dee. Io detestavo tutte queste cose, odiavo la gente che passava per il Corso in certe ore, non m’interessavo dei processi dove gli avvocati, per far accorrere gli studenti, citavano Victor Hugo, e per commuovere la giuria sudavano fino a bagnare la giacca sotto le ascelle.","NO"
"Alvaro_Corrado-Vent_anni-1930","Alvaro Corrado","Vent anni","1930","Non mi piaceva che la compagnia della gente del popolo come me, che come me era venuta da lontani paesi, che la sera, come me, mangiava le provviste mandate periodicamente da casa, che aspettava il Carnevale per ricevere un po’ di maiale e qualche litro di vino. Allora ci ubriacavamo ed eravamo allegri. ‘Io abitavo con un compagno in una stanza; due letti paralleli, una stanza a pianterreno, più bassa del suolo di un buon metro.","NO"
"Alvaro_Corrado-Vent_anni-1930","Alvaro Corrado","Vent anni","1930","La finestra era chiusa da un’inferriata, di là vedevamo un giardino, e a certe ore una fanciulla che vi si aggirava tra i fiori. Al piano di sopra era la padrona di casa, una donna matura che ci trattava con sufficiente disprezzo. Passavamo lunghe ore sdraiati sul letto a discorrere, e siccome non avevamo nulla da raccontarci, lo inventavamo.","NO"
"Alvaro_Corrado-Vent_anni-1930","Alvaro Corrado","Vent anni","1930","Io dicevo di aver compiuto viaggi nell’oceano, di avere incontrati i selvaggi nelle foreste, di aver combattuto con loro, a colpi di fucile. Mi sentivo molto più grande di quel che non fossi in realtà, mi pareva di essere più alto del mio amico, quasi di altri connotati che non i miei. Non ci potevamo mai specchiare, se non a un piccolo vetro della finestra, e io non mi ero mai veduto intero.","NO"
"Alvaro_Corrado-Vent_anni-1930","Alvaro Corrado","Vent anni","1930","Quando mi potei vedere per la prima volta, molto più tardi, rimasi stupito di me stesso, perché non ero come m’immaginavo. Dunque io gli raccontavo le mie avventure, ed egli ascoltava attentamente. Una volta mi domandò se avevo conosciuto donne, io gli risposi di sì.","NO"
"Alvaro_Corrado-Vent_anni-1930","Alvaro Corrado","Vent anni","1930","‘Non so come il mio compagno mi credesse e non si accorgesse che avevo diciassette anni. Ma tant’è, mi vedeva grande. E poi: ero io che avevo fatto l’operaio in una miniera, il garzone vetraio, ero stato giovane selvaggio in riva al mare.","YES"
"Alvaro_Corrado-Vent_anni-1930","Alvaro Corrado","Vent anni","1930","Ero io tutto quello che leggevo e mi piaceva, e mai ne avevo dubitato. Mi sembrava di aver vissuto in un mondo occulto, e che la notte, nel mio lettuccio, mi levassi per partire verso i paesi d’avventura. La vita era pur bella, mi pareva, e se io non la vivevo così alla presenza di tutti, era perché dovevo crescere.","NO"
"Alvaro_Corrado-Vent_anni-1930","Alvaro Corrado","Vent anni","1930","Soltanto quando mi guardavo nello specchio, o certe mattine, che mi vestivo del solito vestituccio nero, mi accorgevo che ero piccolo, e che neppure la barba mi era cresciuta sulle guance e sul labbro, e io nelle mie avventure avevo sempre due favoriti fulvi. Il mio compagno aveva finito col seguirmi sempre, e spesso era di cattivo umore quando io scomparivo per qualche tempo. ‘Avevo incontrato in quella città, in un’osteria suburbana, una donna del mio paese, la Cicala.","NO"
"Alvaro_Corrado-Vent_anni-1930","Alvaro Corrado","Vent anni","1930","Me la ricordavo sempre la stessa fin da piccolo; qui ella era venuta a servizio di uno del nostro stesso paese, che era tornato dall’America e che aveva aperto un’osteria. Mi ricordavo di lei fin dall’infanzia, e di averla seguita spesso senza sapere perché. Mi ricordavo di una cosa che mi turbava solo a ripensarla, e cioè, una volta mi aveva preso le mani, mi aveva accostato a sé, mi aveva stretto forte con le ginocchia i fianchi; mi era parso che mi mancasse il respiro.","NO"
"Alvaro_Corrado-Vent_anni-1930","Alvaro Corrado","Vent anni","1930","Quel giorno che l’avevo ritrovata mi tornavano a mente tutte queste cose; stetti in agguato davanti alla bottega, e quando cominciarono a diradarsi i clienti e il padrone era uscito, ella mi chiamò, mi diede da bere. Stavamo soli nel retrobottega, ella cominciò a stringermi le mani, ficcava le sue dita nei miei pugni chiusi, mentre io facevo resistenza, mi mordeva i polsi; mi domandava se sapevo, io rispondevo di sì. Allora mi prese sopra di sé.","NO"
"Alvaro_Corrado-Vent_anni-1930","Alvaro Corrado","Vent anni","1930","Mi baciava e i suoi baci m’investivano come lagrime; ebbi la vertigine che tante volte avevo provato in sogno, mi parve che il cuore si spostasse sensibilmente, ero smarrito come in una foresta, e gli odori di un’immensa terra dove si batte il grano, marciscono i frutti, s’impelagano le acque, si aprono improvvisi grossi fiori estivi, mi assediavano. Ella rideva, io volevo fuggire ma non vi riuscivo. Alla fine fuggii.","NO"
"Alvaro_Corrado-Vent_anni-1930","Alvaro Corrado","Vent anni","1930","Non sarei più tornato da lei, non volevo che fosse questo l’amore; invece il disgusto mi passò appena mi allontanai da lei, vi tornai, ma ella mi guardò come se non mi riconoscesse. Raccontai al mio compagno la storia della Cicala, con mille particolari non veri, che là per là mi parvero verissimi; gli promisi che una notte l’avrei portata in quella stanza. Egli diventava rosso alle mie parole, parlava e domandava, dal letto dove stava sdraiato, e certo gli batteva il cuore fino a soffocarlo, come a me.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Una sera, mentre tornavo a casa, la padrona si affacciò sulle scale, e m’investì con queste parole: «Mascalzone! Ho saputo che cosa va facendo. Lo scriverò a suo padre.","NO"
"Alvaro_Corrado-Vent_anni-1930","Alvaro Corrado","Vent anni","1930","Non mi piace che in casa mia vi sia gente tanto corrotta, e alla sua età.» Il mio compagno doveva aver detto tutto a quella donna; fra l’altro io non sapevo bene le cose segrete, e avevo inventato particolari tanto sregolati e fantastici, che mi spiego come quella donna ne rimanesse stupita. D’altra parte era strano che io avessi inventato dettagli assai più crudi della realtà e che questa invece mi avesse disgustato. Di questo mi rendo conto soltanto oggi, e tutte le volte che ci penso arrossisco.","YES"
"Alvaro_Corrado-Vent_anni-1930","Alvaro Corrado","Vent anni","1930","La padrona mi chiamò nella sua camera, chiuse la porta a chiave e mi domandò che cosa avessi imparato. Io ero pieno di paura, e più mi spaventai quando me la vidi buttarmisi addosso: mi agitai e credo che gridassi; ma ella non poteva credere che io avessi soltanto inventato tante cose pervertite. Ripeté la minaccia, che avrebbe scritto a mio padre; io, spaventato, appena potei infilare la porta fuggii.","NO"
"Alvaro_Corrado-Vent_anni-1930","Alvaro Corrado","Vent anni","1930","Lasciai la città, ne ero fuori; mi trovai, dopo un lungo viaggio che avevo sostenuto coi soldi del mensile che in quei giorni mi aveva mandato mio padre, in un’altra città più grande. ‘Ero pieno di straordinarie idee sul mio avvenire. Non mi vedevo né ricco né felice, al contrario di quanto immaginano gli adolescenti.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma in compenso mi credevo necessario sulla terra. Ora che ci ripenso, attribuisco questi sentimenti alla lunga permanenza della mia famiglia e di tutta la mia discendenza nel paese oscuro dove nacqui, da genitori tutti e due nativi del luogo, e che a memoria d’uomo non aveva subito contatti con forestieri; anzi, nessuno dei miei aveva mai abbandonato la nostra terra. Io ero come una bottiglia nuova da stappare e da bere avidamente.","NO"
"Alvaro_Corrado-Vent_anni-1930","Alvaro Corrado","Vent anni","1930","La mia mente si era subito attaccata alle letture, alla storia, ai romanzi, ai poeti, e immaginavo che tutto il mondo fosse chiaro e popolato di personaggi autentici, di cui ognuno facesse la sua parte come in un dramma solenne. Avrei voluto che mi riconoscessero dei loro, mi avrebbero affidata una sia pur piccola parte, e avrei dato la vita per lottare non so bene contro chi. Forse contro la falsità e la cattiveria, come contro un inferno ben definito che doveva trovarsi in un punto ben preciso della città o del mondo.","NO"
"Alvaro_Corrado-Vent_anni-1930","Alvaro Corrado","Vent anni","1930","Mi avrebbero dato una missione e una parte da compiere. Quale missione? Questo era il punto.","YES"
"Alvaro_Corrado-Vent_anni-1930","Alvaro Corrado","Vent anni","1930","Invece nessuno si accorse del mio arrivo. Mi trovai in una gran piazza suburbana, con in mano un giornale che non capivo, con una valigia in cerca di alloggio, e intorno a me un mondo soddisfatto di sé stesso, immobile, dove non c’era più posto per nessuno. Mi ricordo di aver letto i giornali senza capirvi nulla, di avere osservato certi monumenti degli ultimi anni della vita italiana come degli intrusi.","YES"
"Alvaro_Corrado-Vent_anni-1930","Alvaro Corrado","Vent anni","1930","Tutto mi dava l’idea di un congegno in cui non capivo nulla, e cominciai a credere che gli uomini avessero fra di loro intese segrete, segni da cui si riconoscevano, e che formassero una lega perché il mondo andasse tranquillamente e senza che nessuno lo turbasse; essi nell’ombra prosperavano, compivano le loro operazioni quotidiane, accanto ai monumenti della grandezza antica, senza rimorso; la città era un deserto ardente, le sue rovine erano miserabili, le donne si portavano in trionfo, si moltiplicavano i negozi per loro, s’inventava il cinematografo, e non c’era una che non vi aspirasse. Io sarei salito sulle colonne, sulle cupole, sui pinnacoli della città, ad annunziare che il giorno del diluvio era vicino, che un’umanità come quella non era degna di vivere, e odiavo la vita. Io facevo parte, ne ero certo, di una immensa famiglia disseminata sotto il cielo, in terre diverse, che domani a uno squillo di tromba si sarebbe adunata, avrebbe formato delle falangi, avremmo distrutto ogni cosa sul nostro cammino, instaurato un altro regno, l’avvento degli uomini degni di vivere.","YES"
"Alvaro_Corrado-Vent_anni-1930","Alvaro Corrado","Vent anni","1930","Questi sentimenti ancora oggi non riesco a spiegarmeli, e non so come fossi tanto estraneo ai giovani come me. Non avevo amici, ero solo in una stanzetta al quarto piano, dove una donna vecchia e sospettosa aveva imparato subito a odiarmi, e si chiudeva a chiave nella sua stanza appena mi sentiva entrare; fino a che un giorno mi pregò di cambiar casa. Di quel tempo ricordo soltanto una cosa, che se mi avessero domandato che volessi fare, avrei risposto: di morire per qualche cosa e per qualcuno.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Ma, purtroppo, ero piccolo anche per questo. O forse morire d’amore, si poteva, questo, almeno. Mi ricordai improvvisamente di una fanciulla che avevo conosciuto nella città vicina quando ero studente, che mi veniva a trovare spesso nella mia stanza.","YES"
"Alvaro_Corrado-Vent_anni-1930","Alvaro Corrado","Vent anni","1930","Sedeva sul tavolo e io mi trovavo all’altezza degli occhi la curva dei suoi fianchi; parlava allegramente dondolando le scarpe, e io sentivo come un impulso a stringere qualche cosa di lei. Le scrissi una lettera dicendole che le confessavo a qualche anno di distanza di averla amata, e che non le avevo mai detto nulla prima perché ero troppo giovane. Le chiedevo di scrivermi.","NO"
"Alvaro_Corrado-Vent_anni-1930","Alvaro Corrado","Vent anni","1930","Nessuno mi rispose. Pensai spesso a costei, mi parve la più degna di tutte le donne, e di queste che incontravo tutti i giorni io avevo orrore come di complici degli uomini di quella città. ‘Una delle mie più grandi meraviglie della vita delle città, fu quanto fosse difficile procurarsi il pane e il vino; e mi parve che questo fosse uno dei mezzi con cui gli uomini avevano stabilito di domare tutti coloro i quali volessero portare mutamenti nel mondo: era una complicità necessaria che essi proponevano.","YES"
"Alvaro_Corrado-Vent_anni-1930","Alvaro Corrado","Vent anni","1930","M’impiegai in casa di un ricco signore con l’incarico di riordinargli una biblioteca e di ritagliare ogni giorno gli articoli più importanti dei giornali. I miei giorni si colorarono d’un nuovo colore, le ore cominciarono ad avere un senso, il senso che hanno per chi lavora; il sole obliquo delle ore mattutine, la luce diffusa e come colata verso il mezzodì, e il rumore della città che ha una pausa, si rovescia per le strade, va a casa, va a mangiare. Ero contento, tanto, che al pranzo, in una piccola trattoria, il vino e il pane mi splendevano sul tavolo come se fosse sempre festa.","NO"
"Alvaro_Corrado-Vent_anni-1930","Alvaro Corrado","Vent anni","1930","In fondo, me ne accorgevo, cominciavo a provare un umiliante piacere di essere come tutti quelli che mi stavano intorno. Ma nessuno mi avrebbe pianto se fossi scomparso, nessuno se ne sarebbe accorto, e per la prima volta questo pensiero mi affliggeva come un rimorso. ‘Riordinando i giornali in quello studio, mi capitò sotto gli occhi un giorno un titolo nero, a grandi caratteri, in cima a tutti i fogli del giorno: la pagina era devastata come da un disastro, i caratteri diversi, più grandi e più piccoli formavano una fantastica ridda, e i punti interrogativi ed esclamativi facevano una paurosa apparizione come semi di un avvenire oscuro.","YES"
"Alvaro_Corrado-Vent_anni-1930","Alvaro Corrado","Vent anni","1930","La prima riga ferma e nera diceva: “L’Austria dichiara la guerra alla Serbia”. Di là, nello studio del mio padrone, di solito deserto, dove io potevo a mio agio osservare sul tavolo i ritratti delle donne che egli amava, alcune voci discorrevano animatamente e parlavano della guerra. Non capivano: si occupavano del ministero e dei ministri, di che cosa avrebbe fatto l’uno o l’altro.","NO"
"Alvaro_Corrado-Vent_anni-1930","Alvaro Corrado","Vent anni","1930","Mi parve che qualcuno, di quelli che io consideravo miei compagni spersi sulla terra, avesse dato fuoco al mondo che in breve sarebbe divampato tutto, e improvvisamente io sapevo tutto, vedevo il destino che si apriva su quelle teste intente a decifrare come si sarebbe comportato un ministro, un giornale, un uomo. Erano sorti di colpo dalla storia gli eserciti in marcia, i generali, le armi. Mi pareva di essere tornato indietro, alle origini dei secoli; non sapevo spiegarmi perché non m’interessava più nulla, e aspettassi nella mia vita qualche cosa di nuovo, di insolito, e come una designazione precisa a me, quasi che io, coi miei pensieri, avessi affrettato quell’avvenimento, diavolo occulto, che nessuno sospettava.’ Erano queste le cose che Luca Fabio disse al suo compagno, ma per vaghi accenni, e questi non capiva che a barlumi.","YES"
"Alvaro_Corrado-Vent_anni-1930","Alvaro Corrado","Vent anni","1930","Erano piuttosto le cose che voleva dire, che non sapeva però formulare se non vagamente, e che vedeva vagamente entro sé stesso. Poco dopo, verso le dieci, la compagnia degli allievi ufficiali entrava nel cortile, trafelata per la marcia, si schierava davanti al maggiore a cavallo e gli presentava le armi prima di sciogliersi e di invadere le camerate. Luca Fabio era un soldato fra i soldati.","NO"
"Alvaro_Corrado-Vent_anni-1930","Alvaro Corrado","Vent anni","1930","Nello studio, che era un lungo e largo camerone in cui si allineavano i banchi come in una scuola, la voce del maggiore chiamò: “Cosma Lorici!” Il maggiore Salvi non era salito sulla cattedra dove di solito sedeva a tenere le sue lezioni, ma aveva detto questo nome appena apparve sulla porta. Dalle prime file dei banchi gli allievi si erano voltati indietro, e dalle ultime file un giovane bruno, con due occhi lucidi e inquieti, si era levato. “Lorici,” aggiunse il maggiore; e teneva in mano un biglietto: “devo farvi questo richiamo in pubblico, perché tutti i vostri compagni sentano e imparino.","NO"
"Alvaro_Corrado-Vent_anni-1930","Alvaro Corrado","Vent anni","1930","Lorici! voi non avete dato notizie a casa vostra da due mesi. Non voglio più reclami di questo genere, avete inteso?","NO"
"Alvaro_Corrado-Vent_anni-1930","Alvaro Corrado","Vent anni","1930","E m’intendano tutti.” Il maggiore diceva queste cose col suo solito atteggiamento, quasi in una posizione di attenti; non era molto alto, ma impettito, asciutto, con un paio di baffi neri, che contrastavano coi capelli grigi intorno alla sua calvizie modellata dal berretto, e che in certe circostanze gli tremavano un poco sulla bocca inquieta. “Ci mancherebbe altro,” aggiunse “che i figli non si ricordassero più dei loro genitori. Un buon soldato è, prima di tutto, un buon figliolo.","NO"
"Alvaro_Corrado-Vent_anni-1930","Alvaro Corrado","Vent anni","1930","Se mio figlio che veste ora la gloriosa uniforme dei lancieri, non si ricordasse di suo padre, io lo reputerei indegno di me e indegno della divisa.” Fece una voce più moderata e più dolce: “Quando verrà l’ora della prova, e vi troverete di fronte alla morte, rimpiangerete il più piccolo dolore causato ai vostri.” Si mordeva il labbro, ed era preso da una commozione improvvisa che frenava a stento. La compagnia aveva avuto il modo di capire questo suo superiore, e se n’era fatta un’idea abbastanza esatta. Vedeva in lui l’uomo cresciuto sotto le armi, militare di tradizione, con tutto ciò che questa tradizione porta in un uomo sinceramente animato da spirito di disciplina e di attaccamento alla carriera, che considerava col rimpianto degli entusiasmi per cui l’aveva abbracciata, entusiasmo simile a quello dei poeti.","YES"
"Alvaro_Corrado-Vent_anni-1930","Alvaro Corrado","Vent anni","1930","Il pensiero della guerra che si presentava come una realtà lo turbava profondamente, con la commozione di chi, preparato da lungo tempo a un avvenimento, sente che si avvicina quell’ora reputata impossibile. Molte volte nei suoi discorsi vi aveva accennato, e a questi nuovi venuti cui non era abituato, cui invidiava l’ora in cui avrebbero avuto le spalline e la sciabola, ricordava lo splendore delle uniformi, la vita, erano parole sue, ‘splendidamente povera degli ufficiali’, e la disciplina, l’amore, la galanteria, la carriera, la sciabola, la patria, tutto insieme, come il poema di una giovinezza di cui egli era arrivato con dolore alla fine. Gli stessi accostamenti che faceva, delle fasi di quella vita tutta buona da vivere, considerando la donna e la guerra come due prove di virilità per l’ufficiale, dicevano che era sincero, ed era certo, per i suoi allievi, il campione d’un mondo insospettato.","YES"
"Alvaro_Corrado-Vent_anni-1930","Alvaro Corrado","Vent anni","1930","Cosma Lorici lo guardava da lontano col viso inclinato, gli occhi obliqui, e il suo sguardo freddo significava soltanto che egli non voleva rispondere, ma che sapeva che cosa opporre al rimprovero. Il maggiore lo misurò un poco e aggiunse: “Andate giù in sala di conversazione. Vi aspetta vostro padre.","NO"
"Alvaro_Corrado-Vent_anni-1930","Alvaro Corrado","Vent anni","1930","Ha affrontato un lungo viaggio per voi.” Allora, da quel posto, da quel giovane, uscirono queste parole: “Io non ho nulla da dire a mio padre, signor maggiore.” Il Lorici aveva pronunziate queste parole in tono umile e dimesso, forse studiatamente. “Come? Come?","NO"
"Alvaro_Corrado-Vent_anni-1930","Alvaro Corrado","Vent anni","1930","Ma siete voi, proprio voi, Lorici, che parlate così, o…” replicò stupito il maggiore. “Io non ho nulla da dirgli.” “Venite qua!” tuonò il maggiore. Il Lorici usciva dal banco, gli si presentava davanti sbattendo i talloni uno contro l’altro, nella posizione di attenti.","NO"
"Alvaro_Corrado-Vent_anni-1930","Alvaro Corrado","Vent anni","1930","“Andate a chiamare il signor Lorici,” comandò il maggiore a uno dei soldati. Un uomo piccolo di statura, coi capelli grigi dritti sulla fronte, con un mantello di lana nera sulle spalle, che faceva spiccare meglio un grosso paio di baffi bianchi sul viso bruciato dal sole, strano impasto d’uomo dei campi e di gentiluomo di paese, comparve poco dopo sulla porta. Cosma Lorici, vedendolo, si curvò per prendergli la mano e accostarsela alle labbra, ma il sopravvenuto si sottrasse a quell’atto.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo guardava fermo negli occhi, due occhi color nocciola, lucidissimi e chiari, gli occhi del figlio. Cosma Lorici si era allontanato d’un passo, stava ancora con le braccia rigide lungo i fianchi, ma se avesse potuto avrebbe levate le mani, come chi si ripara da qualcuno che lo vuol colpire. “Prima di baciarmi la mano, come facevate da ragazzo,” disse l’uomo, “prima di questo, avete qualche cosa da dirmi.","NO"
"Alvaro_Corrado-Vent_anni-1930","Alvaro Corrado","Vent anni","1930","Che cosa avete fatto dei miei sacrifici? Che cosa intendete fare? Come è accaduto tutto questo?","NO"
"Alvaro_Corrado-Vent_anni-1930","Alvaro Corrado","Vent anni","1930","Fra poco avreste dovuto assumere gli ordini, fra un anno, sareste stato sacerdote. Ed ecco che avete deciso di non volerne più sapere. Come è accaduto questo mutamento?","NO"
"Alvaro_Corrado-Vent_anni-1930","Alvaro Corrado","Vent anni","1930","Ed ecco anni di ansie sprecate, e fatiche inutili. Se il cuore me lo avesse detto, non avrei fatto tanti sogni su di voi. Voi siete stato lo scopo della mia vita, la mia speranza, il mio ideale; a casa vostra non si aspettava altro che quel giorno in cui sareste tornato sacerdote.","YES"
"Alvaro_Corrado-Vent_anni-1930","Alvaro Corrado","Vent anni","1930","Vostra madre non sa ancora nulla, e io non ho la forza di dirglielo. Ella si credeva santificata dalla vostra presenza, vi aspettava, poveretta, per baciarvi la mano. Ed ecco come vi ritrovo.","YES"
"Alvaro_Corrado-Vent_anni-1930","Alvaro Corrado","Vent anni","1930","Che vi è accaduto? Cosma, che ti è accaduto?” Questo principio di discorso era stato lento e solenne, usciva da una grande stanchezza e rassegnazione, e da quel viluppo di panni, come uno che parlasse coperto da una benda. La compagnia, seduta sui banchi, non credeva ai propri orecchi, e nessuno mai aveva sospettato che, sotto la scorza del Lorici, si nascondesse un uomo così destinato.","NO"
"Alvaro_Corrado-Vent_anni-1930","Alvaro Corrado","Vent anni","1930","“Non era la mia missione e non era la mia vocazione,” replicò il Lorici con un accento freddo e distante. “Me ne sono accorto tardi, troppo tardi.” “Ed è questa la vostra vocazione?” “Forse; o forse neppure questa.” “E quale dunque?” “Me lo dirà il mio cuore. Il cuore mi ha detto fino ad ora che non potevo rimanere isolato, in alto, mentre il mondo soffre, si agita, vive, muta.","NO"
"Alvaro_Corrado-Vent_anni-1930","Alvaro Corrado","Vent anni","1930","Io voglio vedere e conoscere, soffrire e sapere. Io amo la giustizia. Se non fossi stato educato al sacerdozio non mi sarebbero venuti questi scrupoli, ma è lo stesso amore di Dio che mi ha spinto a questo.","NO"
"Alvaro_Corrado-Vent_anni-1930","Alvaro Corrado","Vent anni","1930","Guai a chi sa, e io ora so.” “Ma il ministero che avevate scelto e che io avevo sognato per voi, non è un ministero di giustizia?” Aveva mutato espressione, aveva assunto un aspetto irato, e i capelli dritti e arruffati sulla fronte rugosa erano minacciosi come saette. Il maggiore aveva ascoltato fissando or l’uno or l’altro degl’interlocutori, poi si era messo a guardare, a braccia conserte, la finestra alta su cui la giornata nuvolosa passava in un lieve ondeggiamento; e aveva lo stesso contegno di quando il colonnello entrava a parlare alla compagnia. Ma tra i banchi degli allievi un mormorio, un brusio, un ridacchiare lo avvertivano che era impossibile prolungare quella scena, e volto al vecchio Lorici gli disse qualche cosa a bassa voce.","YES"
"Alvaro_Corrado-Vent_anni-1930","Alvaro Corrado","Vent anni","1930","Questi, seguito dal figlio, uscì. “Io sono un uomo,” riprese Cosma, “e riuscirei un cattivo prete. Ordinarsi, partire per un villaggio come il nostro, vivere circondato dalle sorelle, dalla madre, non pensare ad altro, mentre nel mondo succede qualche cosa, questo no, questo no.","YES"
"Alvaro_Corrado-Vent_anni-1930","Alvaro Corrado","Vent anni","1930","Il mondo ha bisogno di uomini giusti, ma che vivano in mezzo ad esso, e non che se ne distacchino. Io voglio essere uno di questi. A tutti toccherà una parte, ognuno, nella sua piccola sfera, sarà importante.","YES"
"Alvaro_Corrado-Vent_anni-1930","Alvaro Corrado","Vent anni","1930","Io, non sono nato per essere spettatore.” “È pazzo, è pazzo,” esclamò quasi tra sé il vecchio Lorici: “Vuole la giustizia, e rifiuta di vestire proprio l’abito che lo obbliga a essere giusto. Dite piuttosto che altre ragioni, meno nobili, vi hanno consigliato a smettere quell’abito.” “Non dite questo. Il Signore mi vede.","NO"
"Alvaro_Corrado-Vent_anni-1930","Alvaro Corrado","Vent anni","1930","E certo mi fa un merito di avere arretrato davanti a una missione in cui sarei stato un pessimo servo di lui.” “Non chiamate il Signore in testimonianza. Voi lo avete abbandonato, e credo che non vi ascolti. Cosma, Cosma!” esclamò improvvisamente il vecchio con voce mutata.","NO"
"Alvaro_Corrado-Vent_anni-1930","Alvaro Corrado","Vent anni","1930","“Non ti ricordi più della tua infanzia, delle speranze nostre, di come cantavi in chiesa, e come poi sei tornato vestito da chierico, che parevi un angelo, che io stesso capii che cosa sia la modestia, perché ero anch’io un povero peccatore. A me nessuno aveva detto che fosse la purezza, e lo imparai da te. Quando tu entrasti nella mia vita, con gli occhi bassi e le mani giunte, io capii che sia peccato, e come l’uomo viva simile alle bestie immonde.","NO"
"Alvaro_Corrado-Vent_anni-1930","Alvaro Corrado","Vent anni","1930","Era troppo tardi perché io diventassi migliore; ma ti prego di non mi abbandonare, Cosma; non mi abbandonare. Tu sei la mia gioventù, la mia speranza. Forse tu mi odii, Cosma.","NO"
"Alvaro_Corrado-Vent_anni-1930","Alvaro Corrado","Vent anni","1930","Forse io qualche volta ti sono servito di cattivo esempio, e ti ho fatto disperare della fede e della purezza; e della giustizia e della carità. Ma io ero un povero montanaro, e non sapevo nulla. Anch’io ho sofferto, Cosma.","NO"
"Alvaro_Corrado-Vent_anni-1930","Alvaro Corrado","Vent anni","1930","E tu credi alla giustizia? Chi è giusto? Una missione nel mondo?","NO"
"Alvaro_Corrado-Vent_anni-1930","Alvaro Corrado","Vent anni","1930","E chi ha una missione? Importante è comandare, Cosma, e tu, sacerdote, comanderesti. Ma tu mi hai mai veduto pregarti così?","YES"
"Alvaro_Corrado-Vent_anni-1930","Alvaro Corrado","Vent anni","1930","Sono uomo da umiliarsi, io?” Era una giornata coperta. Agli sbocchi delle strade si affacciavano dal fondo verde cupo paesaggi irreali, che parevano lontani e irraggiungibili come gli sfondi d’un quadro; e tra il bruno dei colli gli edifizi splendevano investiti da una luce più chiara, come miraggi. “Cosma,” ricominciò il padre, “mi fa molta pena vederti vestito da soldato.","YES"
"Alvaro_Corrado-Vent_anni-1930","Alvaro Corrado","Vent anni","1930","Io mi arruolai soldato quando ero giovane, per poter studiare in una città, e tornare a casa con un diploma. Studiavo le stelle quando ero di sentinella, e da allora conosco molto bene il cielo. Mi sembra, ora, che anche tu sia decaduto, povero e bisognoso come ero io allora.” Pareva che si fosse distratto, coi suoi ricordi di gioventù.","NO"
"Alvaro_Corrado-Vent_anni-1930","Alvaro Corrado","Vent anni","1930","Aggiunse: “La vita, allora, era molto semplice, e le città erano familiari. Eppure furono dei begli anni, per me, quelli. Ma quello che non capisco è la ragione di quello che hai fatto.","NO"
"Alvaro_Corrado-Vent_anni-1930","Alvaro Corrado","Vent anni","1930","Tu non puoi capire, Cosma, e ti auguro che un giorno non lo abbia a sperimentare sui tuoi figli. Tua madre, quando pensa a te, crede che un giorno tu santifichi del tutto la casa, e che ella acquisti un diritto di precedenza in paradiso. Povera vecchia!” A bassa voce, sebbene risolutamente, Cosma Lorici replicò: “Io non posso fare il prete, non posso.","NO"
"Alvaro_Corrado-Vent_anni-1930","Alvaro Corrado","Vent anni","1930","Non è colpa mia se il mondo mi ha chiamato, e se mi sento troppo greve per darmi al sacerdozio. Io so che cosa significa avere una vocazione, e ne conosco di quelli che l’hanno. Il mondo mi interessa e io sono di questa terra.","YES"
"Alvaro_Corrado-Vent_anni-1930","Alvaro Corrado","Vent anni","1930","Cominciai col sognare la notte, appena adolescente, a quello che vedevo il giorno fuori. Una notte, sotto la mia coperta, mi parve di vedere un viso di donna, e non era altro che la testa di quegli angeli che erano stampati nella fodera. Chiamai aiuto, si svegliò tutta la camerata, e si disse che il diavolo era venuto a trovarmi sotto le sembianze d’una donna.","NO"
"Alvaro_Corrado-Vent_anni-1930","Alvaro Corrado","Vent anni","1930","Mi confessai, mi comunicai, feci penitenza; ma da allora, senza volerlo, pensavo al diavolo, e mi dicevo, senza volerlo, che, se si fosse potuto trasformare in donna, poteva ben venire nel mio letto. Da allora il diavolo fu femmina, per me. Senza volerlo lo aspettavo, e non riuscivo a scacciare questo pensiero e questa attesa.","YES"
"Alvaro_Corrado-Vent_anni-1930","Alvaro Corrado","Vent anni","1930","Io non conoscevo nulla, non conosco ancora nulla. Ma come mi tornava tutto alla mente, gli animali che avevo veduto da bambino, le parole che avevo sentito fra uomini e donne, le vostre stesse parole, e tutto il senso segreto delle cose. Non lo crederete, ma io mi inginocchiavo a fare penitenza dove potevo; m’inginocchiavo nella latrina, in mezzo a tutta quella orina, tra quel fetore, per scacciare il demonio, ma anche là egli mi perseguitava, mi parlava attraverso quegli odori che non erano più nauseabondi.","NO"
"Alvaro_Corrado-Vent_anni-1930","Alvaro Corrado","Vent anni","1930","Era il linguaggio dell’inferno, ne sentivo l’aria e il calore. Ma come potevo fuggire? Quando mi mettevo la cotta, bianca inamidata, con quelle trine, mi pareva di vestire un abito di nozze; i canti del coro intorno a me, l’odore dell’incenso e dei paramenti, la stessa scabrosità dei broccati, o quando calzavo le scarpe rosse al cardinale, mi davano la vertigine.","YES"
"Alvaro_Corrado-Vent_anni-1930","Alvaro Corrado","Vent anni","1930","Non sono mai riuscito a scacciare il diavolo né ad allontanarlo per un momento. Mi credevo dannato per sempre. Noi facevamo, ancora nell’adolescenza, il teatro, all’epoca del carnevale.","NO"
"Alvaro_Corrado-Vent_anni-1930","Alvaro Corrado","Vent anni","1930","Ci travestivamo e recitavamo ognuno una parte. Ma quei travestimenti ci rendevano quasi ubriachi; ci accostavamo con strani trasalimenti; le persone intorno a noi, noi stessi, con quelle truccature, sembravamo di un altro sesso, di tutti i sessi insieme. Certe volte mi sembrava di essere occupato dal demonio, e che avrei parlato con una bocca che non era la mia.","YES"
"Alvaro_Corrado-Vent_anni-1930","Alvaro Corrado","Vent anni","1930","Avevo paura perfino di confidarmi, perché lo stesso sacerdote che accoglieva le mie confessioni mi dava, con le sue domande, nuove idee infernali; e io, descrivendo a lui la mia sofferenza, dicevo a me stesso i particolari come se li inventassi e me ne compiacessi. Cominciai a flagellarmi, ma mi accorsi che questo, lungi dal darmi un dolore, mi faceva piacere; e mi ricordo che una piccola piaga che mi venne sul fianco perché portavo il cilicio, aperta e sanguinosa, mi inebriava, e io la stuzzicavo con le unghie. Alla fine ho dovuto abbandonare tutto, allontanarmi, fuggire, entrare nella vita, avere i diritti di tutti senza timore del peccato, sebbene il peccato sia dappertutto, e se il mondo dovesse oggi credere veramente, dovrebbe sopprimere la maggior parte di sé stesso.","NO"
"Alvaro_Corrado-Vent_anni-1930","Alvaro Corrado","Vent anni","1930","Voi, forse, non sapete che cosa voglia dire essere puri davanti a Dio; la purezza è come lo scrupolo assiduo d’una donna che non vuole un sol grano di polvere posato sul suo specchio.” “Tu non vuoi più!” concluse il padre. “E che dirò a tua madre? Ella non sa ancora che hai rinunziato.” Aveva presa una decisione subitanea, lo abbracciò improvvisamente, e fece per volgergli le spalle.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ve ne andate?” disse il giovane senza muoversi, guardando come si allontanava, avvolto nella mantella nera, strana figura capitata in quel mondo nuovo dai ricordi della sua infanzia. Il vecchio si fermò, tornò indietro, lo strinse di nuovo fra le braccia; aveva un modo di baciare il figliolo, sulla bocca, come se fosse un’amante, e questo bacio aveva sempre disgustato Cosma che fin da piccolo aspettava che egli si volgesse per passarsi il fazzoletto sulla bocca. Anche ora lo prendeva la stessa ripugnanza e la stessa irritazione, insieme con un lieve rimorso verso questa ripugnanza.","NO"
"Alvaro_Corrado-Vent_anni-1930","Alvaro Corrado","Vent anni","1930","“Non mi dovevi dare questo dolore, Cosma. È una cosa che non dimenticherò più. Tu forse non tornerai più da noi perché sei tutt’altro uomo.","YES"
"Alvaro_Corrado-Vent_anni-1930","Alvaro Corrado","Vent anni","1930","Ora avrai altri interessi, altre cose ti occuperanno. Il padre e la madre, che ti hanno aspettato per dodici anni, non contano più; tu avrai la tua donna. Tu non puoi stare senza donna.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma poi saprai che cosa è la vita.” “Io non ho nessuna idea di…” “Ti sembra, ti sembra. Ma poi si passa su tutto per avere la propria donna.” Voleva dire forse qualche altra cosa, il vecchio Lorici, ma girava intorno a un suo pensiero senza avere la forza di esprimerlo: si sentiva che era irato, ma incapace di condannare, dominato lui stesso da vecchi ricordi, dalla memoria improvvisa della sua gioventù e delle sue passioni, che ora, sotto questo cielo indifferente e straniero, dove la voce delle passioni si smorzava fra memorie di secoli alti, ricomponeva insieme all’improvviso, definiva per la prima volta. Cosma lo chiamò: “Padre!","YES"
"Alvaro_Corrado-Vent_anni-1930","Alvaro Corrado","Vent anni","1930","Padre!” ma vide che spariva all’angolo della strada, e senza volgersi gli faceva un cenno vago di saluto, con la mano, agitando insieme un lembo del mantello nero. Quando pensò che lo poteva raggiungere era troppo tardi, e, correndo sulla stessa strada, non riuscì a distinguerlo tra la folla. Avrebbe voluto correre alla stazione, alla partenza del treno per l’Italia meridionale, dove certo il padre si sarebbe trovato; ma non lo fece.","YES"
"Alvaro_Corrado-Vent_anni-1930","Alvaro Corrado","Vent anni","1930","Tornò lentamente in caserma; lo aveva preso una inesplicabile felicità. Si sentiva libero come se avesse spezzato un legame difficile da sciogliere; ripensava al padre, che se ne andava via a capo chino, come a un avvenimento solenne, che iniziasse un’epoca nuova della sua vita. Nello stesso tempo, un sentimento inconfessabile gli nasceva nella mente: l’apparizione del padre nella sala da studio, le parole che aveva detto, la pietra che aveva sollevato sul loro passato, lo avevano umiliato; egli si accorgeva di vergognarsi di questo fatto e di suo padre, con un resto di stato d’animo assai comune nei collegi, e nei seminari, dove l’arrivo dei parenti degli alunni mette tutti in curiosità; l’occhio esercitato dei ragazzi, la loro acutezza di reclusi si esercita in questi casi spietatamente, e siccome ognuno, nel pettegolezzo vanitoso dei collegi nasconde qualche cosa, e pretende a discendenze non volgari, tutti sono là a giudicare dai parenti, dalla biancheria, dalla carta delle lettere che arrivano, la condizione del compagno.","YES"
"Alvaro_Corrado-Vent_anni-1930","Alvaro Corrado","Vent anni","1930","I ragazzi sono crudeli. Lo stesso Lorici aveva assistito a una rapida evoluzione dei suoi sentimenti, da quando aveva accolto il padre nelle prime visite al seminario: lo aveva veduto prima circondato di tutto il prestigio della sua infanzia, ma poi, un giorno, non ricordava bene quando, l’apparizione del padre lo aveva messo di cattivo umore, e si accorgeva di vergognarsene, sebbene questo sentimento gli rimordesse. Lo aveva ricacciato, anzi, questo sentimento, se lo era rimproverato, ma ne era schiavo ugualmente.","YES"
"Alvaro_Corrado-Vent_anni-1930","Alvaro Corrado","Vent anni","1930","Ed eccolo che ora lo aveva ripreso. Rientrando in caserma, temeva di rincontrarvi le facce dei suoi compagni. Del resto si distingueva bene, fra di loro, quale fosse la condizione di ognuno.","YES"
"Alvaro_Corrado-Vent_anni-1930","Alvaro Corrado","Vent anni","1930","Appunto da queste differenze quella comunità acquistava un colore anonimo e diffidente, che si sgombrava soltanto quando tutti, nei panni di fatica, in marcia, impolverati o grondanti di pioggia, si mettevano a cantare, o interpellavano ad alta voce le ragazze. Le allusioni sessuali che animavano quei canti, facevano caracollare il cavallo del signor maggiore, e questi si volgeva a loro incitandoli. Allora tutti erano rallegrati, alleggeriti, confidenti; le stesse immagini crude che essi sfioravano apparivano spoglie di ogni significato sconcio, divenute parenti veramente della sciabola, della pistola, delle giberne con cui erano accoppiate in un doppio senso.","NO"
"Alvaro_Corrado-Vent_anni-1930","Alvaro Corrado","Vent anni","1930","Le donne stesse li guardavano ridendo, li ascoltavano senza arrossire. Questo era un privilegio dei soldati e della gioventù. Ma, all’infuori di queste occasioni, nella caserma risorgevano le differenze: già le differenze di regione, come se si trattasse di razze diverse, e bastava un’abitudine a segnare il limite; poi le differenze di cultura, e quelle di famiglia.","NO"
"Alvaro_Corrado-Vent_anni-1930","Alvaro Corrado","Vent anni","1930","Una specie di tacita alleanza stringeva quelli che si riconoscevano provenienti dal popolo, ma con una specie di circospezione nell’accostarsi, che la simpatia non fosse troppo visibile. Il gruppo dei più alti invece, dei più evoluti, riconoscibile fisicamente, perfino, si ritrovava compatto nelle camerate, nei banchi, nelle file. Un’altra categoria c’era, occulta e anonima, quella dei ribelli, che odiavano questa vita come ne avrebbero odiata un’altra, che si curava di scrivere parole sconce o ingiuriose sul muro, di sostituire uno zaino nuovo con uno vecchio; e questa categoria, difficilmente identificabile, rappresentava l’incognita di questa comunità, dava ad essa un forte sapore di vita; ed erano appunto costoro a dare come un sentimento di pericolo a quella adunata, il piacere del dovere ai più disciplinati, il duro senso della legge a tutti, e l’idea presente d’una insidia; tutte queste cose facevano, di quell’accolta di giovani, qualche cosa di più che una scuola o un collegio.","NO"
"Alvaro_Corrado-Vent_anni-1930","Alvaro Corrado","Vent anni","1930","Il libro su cui faceva lezione il maggiore, rappresentava alcuni dei sistemi di trinceramento, con illustrazioni e richiami. La parola che più di frequente ricorreva, nella lezione e nel libro, era la parola ‘fuoco’. Ripararsi dal fuoco; eludere il fuoco; sfuggire il fuoco; aprire il fuoco.","NO"
"Alvaro_Corrado-Vent_anni-1930","Alvaro Corrado","Vent anni","1930","Di quando in quando il maggiore batteva il pugno sulla cattedra e ammoniva: ‘Attenzione, sono cose importanti, vitali. Quando avrete sessanta uomini di cui dovrete rispondere, della cui vita sarete responsabili, allora ve ne accorgerete. Noi fabbrichiamo ufficiali in nove mesi; (già, nove mesi bastano anche per un figlio)…’.","YES"
"Alvaro_Corrado-Vent_anni-1930","Alvaro Corrado","Vent anni","1930","Tutti ridevano, e profittavano per fare un po’ di chiasso. Queste allusioni che nessuno si lasciava sfuggire, che lo stesso maggiore non trascurava mai di fare quando gli si presentava l’occasione, davano un’eccitazione puerile a tutti quegli uomini riuniti insieme. Sembrava che quella comunità, quei contatti, quella convivenza, e non fare altro che comandare e ubbidire, e non pensare altro che al nemico, sia pure a un nemico fittizio, non suggerissero altro che l’idea dell’altro sesso per una misteriosa analogia.","NO"
"Alvaro_Corrado-Vent_anni-1930","Alvaro Corrado","Vent anni","1930","‘Già, nove mesi bastano per un figlio…’ Una voce maligna dietro le spalle del Lorici disse piano: ‘Tu sai che il nostro maggiore ha amato pazzamente la moglie del colonnello Bandi, il padre del nostro compagno?’ Il Lorici si voleva voltare a vedere chi avesse parlato in tal modo; ma gli occhi del maggiore si erano fissati su di lui, ed egli involontariamente cercava la testa del Bandi fra tutte quelle che stavano curve sui banchi. ‘Innamorato pazzamente. La voleva sposare quando era ragazza.","NO"
"Alvaro_Corrado-Vent_anni-1930","Alvaro Corrado","Vent anni","1930","Ella gli preferì il Bandi, che del resto ha fatto più carriera di lui. Il nostro maggiore e il colonnello Bandi erano compagni di grado. La signora Bandi è a Firenze.","NO"
"Alvaro_Corrado-Vent_anni-1930","Alvaro Corrado","Vent anni","1930","Un giorno di questi, magari, il colonnello Bandi viene qui, gli danno il comando del reggimento, e il nostro maggiore gli deve fare il saluto e deve filare davanti a lui.’ Cosma Lorici si mise a immaginare la signora Bandi come l’aveva veduta; era alta, bianca, solenne; camminava dritta, con le spalle rigide, il petto in avanti, come se portasse una decorazione. Le gambe dritte, coi polpacci un po’ troppo tesi, e uniti, quando si fermava, quasi nella posizione di attenti. Egli la immaginava volentieri con un paio di stivaloni, a cavallo, il cappello duro in testa, sotto cui la sua treccia d’oro sfuggiva per le spalle.","YES"
"Alvaro_Corrado-Vent_anni-1930","Alvaro Corrado","Vent anni","1930","Cavalcava come un maschio. ‘Lorici, fate attenzione. Che cosa ho detto dunque?","NO"
"Alvaro_Corrado-Vent_anni-1930","Alvaro Corrado","Vent anni","1930","È un’arte ben diversa da quella che avete studiato fino a ora. È l’arte di morire, questa. Lo dico a tutti quelli che si trovano a frequentare questa scuola: e abbiamo poeti, filosofi, teologi, scienziati.","NO"
"Alvaro_Corrado-Vent_anni-1930","Alvaro Corrado","Vent anni","1930","Io ne sono orgoglioso. L’esercito accoglie questa volta tutte le attività dello spirito umano, e insegna una cosa diversa, insolita, inaspettata. Dà quasi lezioni d’istinto, perché l’arte militare è qualche volta niente altro che istinto, armonia interiore, legge morale.","NO"
"Alvaro_Corrado-Vent_anni-1930","Alvaro Corrado","Vent anni","1930","Anche la nostra professione, Lorici, insegna a salvare, ma i corpi, e non le anime. Per noi corpo e anima fanno tutt’uno, e corroborare il primo vale salvare la seconda. La vita militare è la vita totale, e chi una volta l’ha vissuta se ne dimenticherà difficilmente.","NO"
"Alvaro_Corrado-Vent_anni-1930","Alvaro Corrado","Vent anni","1930","Un giorno ognuno di voi tornerà alle sue occupazioni e alla sua vocazione; ma tutto sembrerà mediocre a chi ha vestito la gloriosa uniforme ed è apparso in pubblico come un paladino della nostra bandiera. Fate attenzione, perché sono i vent’anni che vivete, e viveteli interamente e bene. È una parentesi, che rimpiangerete, prima che scenda la noia della vita di tutti i giorni.","NO"
"Alvaro_Corrado-Vent_anni-1930","Alvaro Corrado","Vent anni","1930","Anche questo è un sacerdozio, e come il sacerdozio lascia le sue tracce indelebili. Non è vero Lorici?’ Il maggiore aveva azzardato uno dei suoi discorsi che, malgrado tutto, non riusciva mai a rendere retorici. La voce dietro al Lorici disse più piano: ‘La signora Bandi deve essere più giovane di suo marito.’ Il Lorici ora immaginava i due ufficiali che si disputavano la donna con la pistola in pugno, davanti a due testimoni, secondo le regole della cavalleria.","YES"
"Alvaro_Corrado-Vent_anni-1930","Alvaro Corrado","Vent anni","1930","Guardava il maggiore che parlava, ma non riusciva a seguirlo. Quell’uniforme gli pareva il riscatto di tutta la vita mediocre, l’ultima con cui fosse possibile cavalleria, cortesia, amore: e tutto questo senza peccato, come facente parte d’un culto, come la castità era del sacerdozio. Del resto, tutti parlavano d’amore.","YES"
"Alvaro_Corrado-Vent_anni-1930","Alvaro Corrado","Vent anni","1930","Il suo vicino di branda, la sera, prima di coricarsi, gli diceva: ‘Oh, vedessi che bambina che ho. Ha delle manine, delle tettine e poi…’ Lo stesso maggiore, teneva molto che fossero eleganti e piacessero. Se li incontrava con delle donne rispondeva al saluto con una malizia solenne e dignitosa, e magari alla prima occasione vi alludeva.","YES"
"Alvaro_Corrado-Vent_anni-1930","Alvaro Corrado","Vent anni","1930","Una donna era un diploma di validità e di umanità. Ecco che il mondo intorno a lui andava libero e sgombro dal peccato. Nessuno di quegli uomini pensava mai all’inferno, e non ne avevano paura.","YES"
"Alvaro_Corrado-Vent_anni-1930","Alvaro Corrado","Vent anni","1930","Le donne aspettavano i loro innamorati all’uscita dalle caserme, si lasciavano portar via dolcemente nell’ombra serale. Certi cartelloni che cominciavano ad apparire, raffiguravano l’Italia come una bella donna, con un elmo irto sul capo, nuda sotto la corazza, con due armille ai seni, e intorno alla vita, dove l’ombelico segna un incavo e fa della carne qualche cosa di mosso e di avventuroso, ella portava una cintura di acciaio che sembrava dovesse farle male. Lorici ne vedeva quasi il segno sull’epidermide delicata.","NO"
"Alvaro_Corrado-Vent_anni-1930","Alvaro Corrado","Vent anni","1930","Stranamente, sembrava che si fosse scalzata per quella raffigurazione, e che avesse smesso i panni moderni che ne avevano modellato il corpo per tanti anni. Perciò la sua nudità era più nuda. Un altro uomo aveva colpito Luca Fabio, ed era il maresciallo Ligorio, un sottufficiale istruttore, che, in piedi nello studio, ascoltava quel giorno le parole del maggiore, pareva rifletterle, ne provava un evidente piacere, ne rimaneva edificato.","NO"
"Alvaro_Corrado-Vent_anni-1930","Alvaro Corrado","Vent anni","1930","Se il maggiore rappresentava il vecchio tipo dell’ufficiale, forse troppo orgoglioso verso questi borghesi, entrati nell’esercito per guadagnarsi provvisoriamente le spalline, cui faceva sentire a ogni momento la superiorità di quella vita che egli reputava ideale, il maresciallo Ligorio era l’uomo del popolo che, arruolatosi nell’esercito, sapeva di avere una carriera limitata, ma vi portava quell’entusiasmo che nelle professioni porta l’individuo destinato a rimanere in sottordine tutta la vita, e, senza eccessive ambizioni, senza nessuna invidia, contempla dal basso la solennità dei più elevati di grado, è orgoglioso di essere sia pure l’ultimo anello della catena. Ligorio aveva un viso regolare e comune, due occhi tondi e umidi, sotto un berretto dalla visiera troppo grande, un berretto d’ordinanza ma voluminoso, che era la sola ambizione della sua uniforme. Del resto, portava le scarpe dei sottufficiali, col gambaletto allacciato davanti, e più basso del polpaccio, in perfetta regola; gambaletto che i sottufficiali in genere smettono volentieri per calzare i gambali rigidi e d’un pezzo, alti fino al ginocchio che li confondono un poco con gli ufficiali.","NO"
"Alvaro_Corrado-Vent_anni-1930","Alvaro Corrado","Vent anni","1930","Questo era in Ligorio come una rinunzia alle ambizioni, un contentarsi della sua condizione, un sacrificio che egli faceva alla disciplina. Cose come queste costano molto a un italiano. La sua stessa condizione era tale da procurargli simpatia: troppo basso nella gerarchia per entrare nella confidenza degli ufficiali, era alto rispetto agli allievi, ma nello stesso tempo, anche di fronte a questi, si sarebbe trovato presto in condizione di inferiorità, il giorno in cui sarebbero stati nominati sottotenenti.","NO"
"Alvaro_Corrado-Vent_anni-1930","Alvaro Corrado","Vent anni","1930","Educato militarmente, giunto non si sapeva di dove a quella vita, cresciuto alla carriera ingrata del sottufficiale, questo piccolo maresciallo, sempre appartato nei momenti di riposo, ascoltava il chiasso di quei giovani, e osservava i loro costumi studenteschi trapiantati nell’esercito, con una evidente curiosità. La disciplina e la gerarchia gli vietavano di sorridere. Lo avrebbe fatto volentieri.","YES"
"Alvaro_Corrado-Vent_anni-1930","Alvaro Corrado","Vent anni","1930","Certe volte, a sentire i discorsi degli allievi in riposo, rimaneva sovrappensiero, si volgeva di profilo, ascoltava con un’orecchia cercando di capire. No, non capiva. In questa condizione, doveva essergli difficile esigere la disciplina.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli ufficiali più giovani che comandavano i plotoni si uniformavano involontariamente ai modi del maggiore; ma Ligorio non ardiva neppure avvicinarsi a questo metodo, come troppo ambizioso. Del resto, toccava a lui passare in rivista la compagnia adunata, osservare le scarpe, aprire le giberne, esaminare la canna del fucile. Vi si accostava con trepidazione.","NO"
"Alvaro_Corrado-Vent_anni-1930","Alvaro Corrado","Vent anni","1930","Si capisce che era un dolore per lui scoprire che uno di quei ragazzi, che conosceva la storia della filosofia, non si era lustrate le scarpe ai talloni. Una volta scoprì che nelle giberne di Luca Fabio una ragnatela vi era stata tessuta tranquillamente. Divenne rosso, lo guardò con occhi supplichevoli.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Darmi questo dolore, lei, uno come lei, che sa di letteratura!’ voleva dire. Non c’era punizione che bastasse per una simile mancanza, storceva gli occhi, strizzava le labbra, come se volesse piangere. Cose più inaudite e più inaspettate: uno non aveva lustrato bene il bottone della cintura cui è appesa la baionetta; egli vedeva questi bottoni, enormi nella sua fantasia, ne conosceva il nome specifico; si accorgeva della polvere più lieve sulle scarpe, si accorgeva dei berretti inclinati da una parte sulla testa di qualche spensierato allievo.","YES"
"Alvaro_Corrado-Vent_anni-1930","Alvaro Corrado","Vent anni","1930","‘E siete studente d’università!’ esclamava con rimprovero. Oppure: ‘E sapete il greco! Oh, i greci, se vi vedessero gli antichi greci!’ azzardava qualche volta.","NO"
"Alvaro_Corrado-Vent_anni-1930","Alvaro Corrado","Vent anni","1930","Delle volte chiudeva gli occhi e diceva frettolosamente: ‘Starete consegnato per cinque giorni.’ Ma si capiva che gli doleva ognuna di queste sorprese, come un segno di poco rispetto verso il suo esercito; erano, anzi, offese personali. Voleva essere imparziale e spietato. Ma due occhi che lo guardavano da quelle file lo disarmavano; era il solo che non partecipasse all’allegria di tutti durante le marce al passo di strada, che non rideva alle allusioni dei canti, ai gridi che salutavano le ragazze; il suo dovere era di essere un subalterno; stringeva la sciabolina al fianco; solo quando diceva il nome d’un allievo, per chiamarlo, pronunziava quel nome con una memoria infallibile, e questo era un segno d’attenzione, e tutta la sua cortesia.","YES"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio avrebbe voluto parlargli. Una volta azzardò: “Signor maresciallo.” Quello replicò bruscamente: “Non si dice signor maresciallo: i sottufficiali non hanno diritto al titolo di signore.” Nessuno lo aveva veduto mai con una donna. Per Luca Fabio questo era un essere come il Bandi; i puri eroi di un’epoca borghese.","NO"
"Alvaro_Corrado-Vent_anni-1930","Alvaro Corrado","Vent anni","1930","Sì, il maggiore a cavallo, col frustino, i baffi minacciosi, si sarebbe veduto un giorno tra la polvere, il fumo, le bandiere; ma Ligorio, lui, sarebbe rimasto nella massa confusa, e nessuno lo avrebbe neppure notato. Ligorio, domani avrebbe ubbidito a un ufficiale giovane come loro, forse a uno di loro, fidente e tranquillo. Uno di loro avrebbe pronunziato un comando che lo stesso Ligorio aveva insegnato, con la sua stessa cadenza; Ligorio lo avrebbe ascoltato senza ricordarsi di averlo insegnato lui, avrebbe eseguito come un automa, come sapeva ubbidire lui.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma perché non poteva pensare al Bandi e al Ligorio senza l’idea della morte? Questo pensiero lo affliggeva, ne aveva rimorso e, per quello che stava in lui, cercava di essere sempre sottomesso e pronto, quando comandava Ligorio. Mai più si sarebbe fatto sorprendere con una ragnatela nelle giberne.","YES"
"Alvaro_Corrado-Vent_anni-1930","Alvaro Corrado","Vent anni","1930","A tutte le idee di Luca Fabio, astratte, subentrava ora qualche cosa di diverso: lo sforzo e la devozione degli uomini per qualche cosa di invisibile, a una legge e a una necessità superiore, di cui forse neppur essi si rendevano conto, avevano sostituito i suoi fantasmi. Era una brutta frase quella che serviva a definire i suoi sentimenti. Il maggiore la chiamava ‘spirito di corpo’.","YES"
"Alvaro_Corrado-Vent_anni-1930","Alvaro Corrado","Vent anni","1930","Ce n’erano anche altre di brutte frasi; la lingua adoperata in questo modo, così disadorno, gli pareva fosse il segno di una gloria non ancora matura, tagliata con una spada rozzamente, con un disprezzo ostentato verso la finitezza e l’eleganza del parlare, come una penitenza. “Bandi,” disse una volta mentre uscivano insieme, “tu sei un eroe, ne sono certo. Oh, io non valgo nulla, ma me ne accorgo.","YES"
"Alvaro_Corrado-Vent_anni-1930","Alvaro Corrado","Vent anni","1930","Anche per gli eroi contano le discendenze.” Il Bandi si era voltato ridendo, e aveva detto, per tutta risposta, una parola sconcia. Quella parola lo aveva ferito profondamente. Non aveva mai creduto che il Bandi fosse capace di pronunziare quella parola volgare; egli non doveva neppur conoscerla.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli dava fastidio che il Bandi fosse un uomo come tutti gli altri, e arrivava a immaginarselo perfino immateriale, senza sesso; e perché dire ora quella parola? Il Bandi era un uomo come tutti gli altri, e perfino coi peli sul corpo. Bisognava perdonarlo.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli eroi sono come angeli, e se nella storia qualche volta portano la barba, questo serve per distinguerli, allo stesso modo della cravatta alta e degli occhiali. Il Bandi si voltava a guardare una ragazza, le ragazze lo guardavano. Il Bandi aveva una donna?","YES"
"Alvaro_Corrado-Vent_anni-1930","Alvaro Corrado","Vent anni","1930","Avrebbe voluto domandarglielo. Chi era quella signora che lo aspettava qualche volta all’uscita della caserma? Era pallida, esile, bionda anche lei, in una carrozza chiusa.","YES"
"Alvaro_Corrado-Vent_anni-1930","Alvaro Corrado","Vent anni","1930","A vederlo da lontano levava la mano pallida dietro il vetro, apriva lo sportello, si vedeva il suo ginocchio sotto la gonna stretta, il suo piedino sporgeva un poco, sul predellino; accoglieva il Bandi accanto a sé, la carrozza si scrollava. Una della sua famiglia, sua sorella, forse. Nella sua fantasia la sorella del Bandi era qualche cosa come il fratello, nata così come una prova femminile o più pura di lui.","YES"
"Alvaro_Corrado-Vent_anni-1930","Alvaro Corrado","Vent anni","1930","“Tu hai una bambina?” “Come, una bambina?” “Una donna che ami e che ti piace.” “No, tu ce l’hai?” “Io sono fidanzato. Ma ancora i miei non sanno nulla.” “È bella la tua fidanzata? Per caso, non è quella che ti viene a prendere qualche volta in carrozza?” “No, quella è la signora Ammeri.” “Chi è la signora Ammeri?” “Un’amica di casa.","NO"
"Alvaro_Corrado-Vent_anni-1930","Alvaro Corrado","Vent anni","1930","È la moglie d’un medico, che ha fatto i soldi in America. Ha un po’ di sangue viennese, perché è nata da un italiano e da una viennese.” “Mi pare molto bella.” “Oh, non molto.” Si trovarono davanti alla porta di casa Bandi. “Vuoi salire un poco?” domandò il Bandi.","NO"
"Alvaro_Corrado-Vent_anni-1930","Alvaro Corrado","Vent anni","1930","Capivano che arrivava, dal suo passo per le scale. Una donna apriva, sulla soglia d’una stanza la signora Bandi appariva ridente; dietro a lei un’altra donna, sì, questa la sorella del Bandi, come una parte di lui rimasta a casa; esse lo conoscevano per nome, Luca Fabio. Quale era il nome e quale il cognome?","YES"
"Alvaro_Corrado-Vent_anni-1930","Alvaro Corrado","Vent anni","1930","Era amico del loro Attilio, che parlava spesso di Luca Fabio. Lo guardavano sorridendo, non si accorgevano che non era bello, che era disadorno, che non aveva nulla di predestinato. Madre, fratello, sorella, avevano lo stesso pallore, la stessa trasparenza, gli stessi occhi, e, come certi frutti delicati, due o tre piccoli nei, grandi come semi di lino, distribuiti capricciosamente sul viso e sul collo.","NO"
"Alvaro_Corrado-Vent_anni-1930","Alvaro Corrado","Vent anni","1930","‘Te le ha portate le cravatte la cameriera?’ La sala era divisa da un arco in due parti; di qua uno scrittoio retto da colonne attorcigliate, e su di esso un tagliacarte che portava inciso nel manico il ritratto del Re. Il tavolo e i mobili erano scolpiti in un legno lucido e chiaro, tutti foglie, fiori, teste di meduse e di sirene. Alle pareti alcuni ritratti di ufficiali, il ritratto d’un principe reale, con dediche e firme, tracciate con calligrafie minute, interrotte di quando in quando da un segno tagliente, come da colpi di sciabola.","NO"
"Alvaro_Corrado-Vent_anni-1930","Alvaro Corrado","Vent anni","1930","Su un mobile, il busto di un ufficiale, con due baffi spioventi, le decorazioni al petto. “È il babbo,” disse la sorella del Bandi. “Ma non può vederlo questo ritratto,” aggiunse.","NO"
"Alvaro_Corrado-Vent_anni-1930","Alvaro Corrado","Vent anni","1930","“Glielo fecero in omaggio quelli del suo reggimento, ma lo scultore distratto vi ha trascurato un bottone, e il babbo dice che l’uniforme, così, sembra in disordine. Prima lo aveva messo in soffitta, e ora lo tollera malvolentieri. Non è un bel ritratto, a parte tutto?” Luca Fabio disse di sì.","YES"
"Alvaro_Corrado-Vent_anni-1930","Alvaro Corrado","Vent anni","1930","Le donne e il figliolo avevano una fronte ricurva, e il colonnello piuttosto piatta e diritta, i capelli corti tagliati a spazzola, la bocca piccola e il naso aquilino. Luca Fabio li raffrontava senza volerlo. Ed ecco in un angolo il ritratto ingiallito di un uomo giovane, coi lunghi capelli pettinati all’indietro, il viso da adolescente, qualche cosa come Oberdan, e somigliava ad Attilio Bandi.","NO"
"Alvaro_Corrado-Vent_anni-1930","Alvaro Corrado","Vent anni","1930","“È il nonno, ma quando era giovane, prima della prigionia, Giovanni Bandi. Era stato condannato a morte, poi graziato. Non è vero, mamma?” La signora Bandi diceva gravemente di sì.","NO"
"Alvaro_Corrado-Vent_anni-1930","Alvaro Corrado","Vent anni","1930","Fabio si sentiva piccino piccino; gli pareva che presentandogli quelle cose tutti si ammantellassero in una nube, e lo scorgessero appena, lui, lontano, come ai piedi d’una scala che inutilmente tentava di salire. “Somiglia molto ad Attilio,” mormorò. Era la prima volta che diceva il nome del Bandi.","YES"
"Alvaro_Corrado-Vent_anni-1930","Alvaro Corrado","Vent anni","1930","“Attilio è stato il mio primo istruttore, ed è stato molto gentile con me. Chi lo sa se ci lasceranno insieme quando saremo ufficiali. Se viene la guerra, andare insieme.” “Ma mi dica un po’.","YES"
"Alvaro_Corrado-Vent_anni-1930","Alvaro Corrado","Vent anni","1930","Andare alla guerra, così giovani, ci pensa? Attilio è ancora un bambino, e non conosce nulla del mondo. Comandare, avere una responsabilità a vent’anni.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma una volta, a vent’anni, uno era ancora bambino. Mio Dio! Io conosco mio figlio, e non me lo so neppure immaginare.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma mi dica un po’!” La signora Bandi era ancora molto bella; dicendo queste parole lo splendore del suo viso si offuscava, si scomponeva in un tremito invisibile, come d’un bambino che vuol piangere. “Che pensieri, che pensieri son questi. Io lo sento da qui che in piazza gridano Viva la guerra.","YES"
"Alvaro_Corrado-Vent_anni-1930","Alvaro Corrado","Vent anni","1930","Io sono una donna, una madre, e non bisogna darmi retta. Lo vede com’è delicato? Glielo dica lei che stia in riguardo, e che si cambi dopo le marce, e che non beva acqua fredda quando è sudato.","NO"
"Alvaro_Corrado-Vent_anni-1930","Alvaro Corrado","Vent anni","1930","Suo padre dice che tutti sono soldati e che tutti sono fatti per la guerra. Ma come sarà questa guerra?” Il ritratto del colonnello Bandi guardava, dal fondo, coi suoi occhi sbarrati, e pareva che contasse mentalmente gli uomini del suo reggimento. La sorella aveva reclinato il viso nella palma della mano e contemplava il fratello amorosamente; poi uno sguardo suo sfiorò Luca Fabio, dolce ancora della contemplazione del fratello.","YES"
"Alvaro_Corrado-Vent_anni-1930","Alvaro Corrado","Vent anni","1930","La signora Bandi aggiunse: “E poi loro non conoscono niente. Che ne sanno loro della vita?” “Noialtri sappiamo tutto; ce lo immaginiamo” replicò Luca Fabio. “Non è lo stesso, non è proprio lo stesso.","NO"
"Alvaro_Corrado-Vent_anni-1930","Alvaro Corrado","Vent anni","1930","Ai nostri begli anni il tempo andava con noi, bastava per tutto. Voialtri non avete più tempo a niente. Io non so come non vi prenda una gran fretta di vivere e di sapere.","YES"
"Alvaro_Corrado-Vent_anni-1930","Alvaro Corrado","Vent anni","1930","Mio figlio, fino ad ora, non conosce che la sua casa, sua sorella, sua madre. Io lo voglio vicino, può pensarlo; ma spesso gli dico: Attilio, perché non esci e ti vai a svagare? E non ne ha voglia, come se fosse già vecchio.","YES"
"Alvaro_Corrado-Vent_anni-1930","Alvaro Corrado","Vent anni","1930","Ah! è stato un bel tempo il nostro, e me ne accorgo ora che vedo voialtri.” “Eppure, signora, se le dicessi che io mi annoio, a vedere vivere, perché io so già tutto, e me lo immagino?” “Oh, non lo dica, perché non può sapere.” “Ma dico, che cosa fanno gli uomini? Vanno al caffè, fanno affari, dormono, si alzano, mangiano.” “Non soltanto, non è tutto.” “A me sembra una grande monotonia.","NO"
"Alvaro_Corrado-Vent_anni-1930","Alvaro Corrado","Vent anni","1930","E lo scopo di tutto questo? Lo scopo?” “Non lo dica. Lei non sa; se sapesse non parlerebbe così.” La signora Ammeri entrava in quel momento.","NO"
"Alvaro_Corrado-Vent_anni-1930","Alvaro Corrado","Vent anni","1930","Si era seduta, e dopo le solite parole s’interessava al discorso, con una curiosità pronta che doveva essere tutto il suo carattere: “Chi è che non sa? Che cosa non sa?” “Dicevamo che il signor Fabio non può giudicare la vita perché ancora non ne sa nulla. Egli dice che la vita è monotona e se ne domanda lo scopo.","NO"
"Alvaro_Corrado-Vent_anni-1930","Alvaro Corrado","Vent anni","1930","E io compiango invece la sua generazione e quella di mio figlio perché non ha più il tempo nostro per vivere, con questa guerra.” “E il signor Fabio che cosa diceva?” “Dicevo che noialtri sappiamo benissimo quello che voi intendete per vita. Noialtri abbiamo letto i libri e abbiamo veduto, ed è come se avessimo già conosciuto. Se penso a me, per esempio, vedo il mio piccolo passato, come una grande attesa di qualche cosa.","NO"
"Alvaro_Corrado-Vent_anni-1930","Alvaro Corrado","Vent anni","1930","E invece non è arrivato niente. I libri che ci hanno messo tra le mani dicevano una cosa, e la vita ne dice un’altra. Nei libri è scritto che il mondo è fatto in un modo, e invece il mondo è diverso.","YES"
"Alvaro_Corrado-Vent_anni-1930","Alvaro Corrado","Vent anni","1930","Che cosa dicevano i libri? Che esiste l’amore, la gloria, la grandezza. Che cosa dice la vita?","YES"
"Alvaro_Corrado-Vent_anni-1930","Alvaro Corrado","Vent anni","1930","Che non c’è niente. Perché hanno fatto parlare i poeti? Noi li abbiamo creduti.” “Allora lei non ha trovato il mondo come lo immaginava” disse riflessiva la signora Ammeri.","YES"
"Alvaro_Corrado-Vent_anni-1930","Alvaro Corrado","Vent anni","1930","“Io sono un uomo nato in provincia. Al mio paese, come in tutti i paesi, la vita è piccola, è minuta. Mi mandano agli studi e mi danno dei libri fra le mani.","NO"
"Alvaro_Corrado-Vent_anni-1930","Alvaro Corrado","Vent anni","1930","Io in questi libri leggo molte belle cose, che l’amore c’è, che l’amore solleva il mondo e rende la vita degna d’essere vissuta, che con l’amore esiste la gloria e la bellezza. Mi guardo attorno. L’umanità non se ne dà per inteso; anzi, quello che è scritto nei libri è un modo per camuffare la vita mediocre e accomodante.","NO"
"Alvaro_Corrado-Vent_anni-1930","Alvaro Corrado","Vent anni","1930","Non c’è niente; con un poco più di civiltà e di pulizia, vivono tutti come la gente del mio paese. Hanno messo questi concetti nei libri per ingannare noi, senza sapere che li avremmo presi sul serio. Altrimenti mi viene il dubbio che tutti i tempi siano stati a un modo, e che tempi grandi non siano mai esistiti se non nelle figurazioni degli scrittori.” “Ma tu immaginavi che il mondo fosse fatto di angeli?” replicò Attilio Bandi.","YES"
"Alvaro_Corrado-Vent_anni-1930","Alvaro Corrado","Vent anni","1930","“È probabile. Voi che vivete nelle città non vi accorgete di nulla. Ma per noi che veniamo da fuori questo mondo ci irrita e ci delude.","YES"
"Alvaro_Corrado-Vent_anni-1930","Alvaro Corrado","Vent anni","1930","Sarà stato magari un eccesso di fantasia da parte nostra. Io credevo l’Italia il più grande, il più ricco, il più potente paese del mondo. Lo dicevano i libri.","YES"
"Alvaro_Corrado-Vent_anni-1930","Alvaro Corrado","Vent anni","1930","E non è vero. Allora mi sono detto: sarà il più piccolo e il più povero, ma appunto perché piccolo e povero i suoi temi di vita hanno fatto di lei un mito profumato nel cuore del mondo. Dico: almeno ha degli uomini.","YES"
"Alvaro_Corrado-Vent_anni-1930","Alvaro Corrado","Vent anni","1930","Non è vero neppur questo. Siamo poveri, siamo piccoli, siamo vecchi. Allora non ci resta che saper morire.","YES"
"Alvaro_Corrado-Vent_anni-1930","Alvaro Corrado","Vent anni","1930","Se io fossi rimasto quello che era mio nonno, quello che è mio padre, un uomo della terra, sarei felice. Ma tutto quello che mi hanno fatto conoscere, è entrato in me come un veleno. Ora più niente mi piace.","NO"
"Alvaro_Corrado-Vent_anni-1930","Alvaro Corrado","Vent anni","1930","Gli uomini sono tutti di piccola statura e vivono come una tribù di scimmie. Ho domandato a uno cui credevo, uno scrittore, che cos’è l’Italia. Un paese che non ha fede e che ha fatto tutto per caso.","YES"
"Alvaro_Corrado-Vent_anni-1930","Alvaro Corrado","Vent anni","1930","Allora è come nel mio villaggio. Questo non deve essere.” “Ma che cosa immaginava di trovare qui?” domandava divertita la signora Ammeri. “La città è un luogo dove sono adunati quelli che dirigono.","NO"
"Alvaro_Corrado-Vent_anni-1930","Alvaro Corrado","Vent anni","1930","Noialtri, nei nostri boschi, nelle montagne, nei campi, abbiamo ancora i vecchi dii pagani, il denaro, il vino, la donna; nelle città vivono quelli che sono liberi ormai dalla materia e dalla natura, e il fiato delle bestie non arriva a loro. Nelle città sono le aristocrazie, il lusso, le arti, nella città gli dii superiori hanno il loro culto, si svolge un dramma più alto, che la gente dei campi non capisce. Nelle città esistono le grandi passioni delle tragedie, un mondo creato dall’intelligenza, cui bisogna essere iniziati per decifrarlo.” “Interessantissimo!” esclamò la signora Ammeri.","YES"
"Alvaro_Corrado-Vent_anni-1930","Alvaro Corrado","Vent anni","1930","La giovane Bandi lo guardava con gli occhi socchiusi, lo vedeva muoversi e gestire. La signora Bandi aggrottava le ciglia, come se fosse contrariata di non udire parole che le fossero note. Il riso della signora Ammeri, come se avesse la bocca piena d’un liquore goloso, incitò Luca Fabio; nella sua mente egli vedeva la signora Ammeri come l’amata di un eroe, che faceva attenzione a lui.","NO"
"Alvaro_Corrado-Vent_anni-1930","Alvaro Corrado","Vent anni","1930","Ella era il premio, la conquista, Eva Ammeri, sol perché lo ascoltava con interesse, gli pareva la sola donna amabile del mondo, ed egli la disputava vivamente al suo compagno, come una volta tra cavalieri, nei poemi. Se invece avesse fatto un esame più sincero del suo sentimento si sarebbe accorto che era ben diverso, ma a lui in quel momento pareva sublime. La Ammeri gli sembrava pendere fra loro due, non sapendo quale scegliere, se l’eroe puro o questo cavaliere errante.","YES"
"Alvaro_Corrado-Vent_anni-1930","Alvaro Corrado","Vent anni","1930","Il quale immaginava che lui e il Bandi vagassero giornate intere assolate per monti, fiumi e valli. Camminavano con la sciabola in pugno. Nelle soste parlavano di Eva, forse Eva era arrivata in carrozza in qualche luogo vicino, in cerca di loro, o era anch’ella divenuta guerriera.","YES"
"Alvaro_Corrado-Vent_anni-1930","Alvaro Corrado","Vent anni","1930","L’avrebbe incontrata lui, Fabio, in una foresta, vi avrebbe trascorso con lei qualche giornata, e avrebbero inciso tutti e due, prima di separarsi, su una scorza di pino, i loro nomi, e su di essi un cuore trafitto. E il Bandi? Sarebbe passato di là?","YES"
"Alvaro_Corrado-Vent_anni-1930","Alvaro Corrado","Vent anni","1930","Avrebbe scoperto questi nomi? Sarebbe impazzito come Orlando? Egli poteva affermarlo, giurarlo, che tra lei ed Eva avevano tenuto la sciabola tutta la notte.","YES"
"Alvaro_Corrado-Vent_anni-1930","Alvaro Corrado","Vent anni","1930","Quanto a lui, avrebbe avuto un’avventura con una pastorella di quei luoghi, come al suo paese; e qui, nella sua fantasia, si apriva uno di quei canti licenziosi dei poemi cavallereschi, che l’edizione per uso delle scuole sostituisce con dei puntolini. “Ma in fondo, che cosa dice di strano?” replicò la figliola. Attilio Bandi aveva sorriso appena ed era rimasto pensieroso.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio aveva modo di confrontare l’atteggiamento sognante di tutti e due, fratello e sorella, come due variazioni sulla stessa nota, e la fanciulla gli pareva, in confronto al Bandi, come se dicesse i pensieri occulti di lui e l’uno e l’altra formassero tutta una cosa. La giovane Bandi, sembrava a Luca Fabio, era come un alto spirito che per caso fosse stato destinato a ricamare, cucire, occuparsi d’inezie, essere donna, un Achille che, trovandosi adolescente fra le donne, crede di essere come loro e fa gli stessi lavori. Così, stentava a considerarla donna interamente.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli occhi di lei gli dicevano una simpatia e una familiarità che andavano oltre alla sua stessa persona, per lui che era compagno di suo fratello e per chiunque vestisse quell’uniforme, come una grande famiglia. Ella doveva aver sentito il peso delle armi, i galloni e le stellette aspri e pungenti; era simile a uno di quei putti che nelle allegorie sacre e profane reggono i simboli del martirio e della santità. Quando Luca Fabio uscì di là, verso la caserma dove la tromba lo chiamava nella sera opaca, gli pareva di esser ferito al petto da un proiettile che versasse lentamente un liquore struggente.","NO"
"Alvaro_Corrado-Vent_anni-1930","Alvaro Corrado","Vent anni","1930","La sera, nella sua branda, era contento di esser solo, e di poter pensare alla signora Ammeri. Contendeva al sonno questo pensiero. Il sonno lo trascinò via a sua insaputa.","NO"
"Alvaro_Corrado-Vent_anni-1930","Alvaro Corrado","Vent anni","1930","Cosma Lorici si trovava in un ambiente nuovo. Uno dei suoi compagni, Sergio Mannai, che lo aveva considerato per qualche tempo con una certa curiosità, quella sera, uscendo, lo aveva invitato a seguirlo. “Tu non conosci nessuno a Firenze, Lorici?","NO"
"Alvaro_Corrado-Vent_anni-1930","Alvaro Corrado","Vent anni","1930","Bisognerà che tu conosca Luti. La conoscono tutti. Luti è un’istituzione.” Il Mannai era un giovane di un’età indefinibile, piuttosto corpulento, abbastanza elegante anche nella uniforme di allievo; di sé non aveva mai detto nulla, le poche volte che aveva accostato il Lorici era per rivolgergli una domanda sui suoi paesi e sul seminario e il sacerdozio: pareva un uomo lontano e distaccato da tutto, ogni cosa che il Lorici dicesse lo lasciava sovrappensiero; era forse, la sua, una vaga curiosità verso qualche cosa di diverso.","YES"
"Alvaro_Corrado-Vent_anni-1930","Alvaro Corrado","Vent anni","1930","Era la prima volta che Lorici si trovava di fronte a un personaggio del genere, e uomini come il Mannai egli non riusciva a definirli; anche la prima volta tutto quello che diceva con quest’uomo appariva a lui stesso piccolo e puerile, addirittura privo di senso e di scopo. L’inverno era ancora rigido. Percorrevano in carrozza un viale alberato, che sul principio simulava l’aspetto d’una foresta da teatro d’opera, poi si diradava e si apriva appunto come un retroscena, dove si trovassero alla rinfusa elementi di altre scene, ville e fattorie, siepi e crocicchi di paese, un albero gigantesco, un ruscello, uno sfondo con castello antico.","YES"
"Alvaro_Corrado-Vent_anni-1930","Alvaro Corrado","Vent anni","1930","Il Lorici si stupiva di queste piccole cose che si facevano notare come se fossero disposte con intenzione, e le additava al suo compagno che volgeva gli occhi pigri senza rispondere. Forse era la reciproca incomprensione che li teneva insieme, forse l’illusione del Mannai di avere qualche cosa di comune col suo compagno. Lorici finì a non parlare più.","NO"
"Alvaro_Corrado-Vent_anni-1930","Alvaro Corrado","Vent anni","1930","Il Mannai si volse a domandargli: “Tu hai il permesso serale fino alla mezzanotte?” Lorici si assicurò di averlo in tasca. Dopo di che azzardò: “Chi è Luti?” Il Mannai rispose senza guardarlo: “Non c’è un allievo che non conosca Luti. Vedrai.” La carrozza percorreva faticosamente la salita; si scorgevano qua e là dietro i cancelli i parchi umidi coi cipressi e i lauri cupi; nei viali un cavallo, un cane, solitari come in un arazzo, lasciavano pensare che tra gli alberi, nella compattezza dei parchi, si aprissero spiazzi e radure selvagge.","NO"
"Alvaro_Corrado-Vent_anni-1930","Alvaro Corrado","Vent anni","1930","La carrozza si fermò davanti a una casa rustica, che in quel paesaggio tutto architettato sorgeva come un pezzo di natura non ancora scomparso. Una donna sgradevole e frizzante, che nel passo scopriva le gambe calzate con le calzette da uomo, aprì la porta. L’interno era d’una vecchia casa rustica, ma signorile; era ampia: il cubo della stanza era compatto e profondo come nel quadro d’un primitivo; le pareti pesanti, le finestre strette, il soffitto coi travicelli forti, davano rilievo alle figure che, sotto una luce velata, animavano quell’interno.","NO"
"Alvaro_Corrado-Vent_anni-1930","Alvaro Corrado","Vent anni","1930","Erano tutte figure conosciute, per lo meno di vista; vestivano tutte l’uniforme degli allievi; nella penombra gli occhi cercavano il gallone d’argento sul collo della giacca come un segno di distinzione. Venivano a mente al Lorici i nomi di questi giovani come all’appello: Fabio, Forti, Bistagno, Carinzi, Lulli, Tulli. Ma con pochi di essi aveva scambiato più di qualche parola.","NO"
"Alvaro_Corrado-Vent_anni-1930","Alvaro Corrado","Vent anni","1930","Sedette in disparte, e lungo la parete osservava una serie di fotografie. Le fotografie narravano una storia discontinua d’una bambina un po’ ammusonita, sola sola; poi la bambina diventa più grande, sta là con un vago malessere dei suoi stessi panni, come d’un costume provvisorio. Poi scoppia improvvisa in una stagione nuova, si sente la carne palpitare, le mammelle gonfie, sorride, ride a domani, quando si rivedrà e penserà che ebbe quattordici anni.","YES"
"Alvaro_Corrado-Vent_anni-1930","Alvaro Corrado","Vent anni","1930","In questo ritratto ella è molestata da molte cose: ha sentito le prime parole segrete degli uomini, ne ha subiti i primi sguardi, si è sentita sfiorare trasalendo. Al di là del ritratto la chiamano: Sorridi! Ella sorride.","YES"
"Alvaro_Corrado-Vent_anni-1930","Alvaro Corrado","Vent anni","1930","Sorride perché ha tracciato il suo nome qui sotto. Poi viene una stagione che non si sa se fosse ieri o dieci anni fa, un ritratto di quelle stagioni umane in cui la gioventù e la maturità si danno la mano, per un poco. Qualche cosa le è accaduto; è come all’incrocio d’una strada, non sa quale sceglierà, né dove andrà.","YES"
"Alvaro_Corrado-Vent_anni-1930","Alvaro Corrado","Vent anni","1930","Interviene in quel gruppo di immagini della sua prima giovinezza un signore dignitoso, maturo, calvo, con gli occhiali. Ha l’aria d’un pedagogo e di uno che le ha dato buoni consigli. Ella si affaccia in un altro ritratto, ben vestita, curata, e mostra un gioiello nella mano sinistra, un braccialetto al polso; ha tutta l’aria di aver capito molte cose.","NO"
"Alvaro_Corrado-Vent_anni-1930","Alvaro Corrado","Vent anni","1930","Sembra alla vigilia delle nozze. Dopo questa fase si affaccia il viso di un giovane abbastanza bello, che sorride: sorride a lei, sorride a tutti, scettico e amabile. Nella sua mente in quel momento ripensa a Luti.","YES"
"Alvaro_Corrado-Vent_anni-1930","Alvaro Corrado","Vent anni","1930","C’è una storia segreta che il suo sguardo racconta, che conferma la dedica illeggibile; scritta con una grossa calligrafia. È il Mannai. Eccolo, ricompare più avanti, un poco ingrassato e pensieroso.","YES"
"Alvaro_Corrado-Vent_anni-1930","Alvaro Corrado","Vent anni","1930","Luti interviene subito dopo, si mostra nell’interno d’una stanza, davanti a una finestra, il sole l’avvolge come una fiamma. Le piante che sono di là, in un giardino, sembrano riflesse in un lago, ella sta con un’espressione vicina, familiare, tenera. Si cerca d’indovinare il luogo in cui si trova.","NO"
"Alvaro_Corrado-Vent_anni-1930","Alvaro Corrado","Vent anni","1930","Forse c’è un lago, di là, o il mare. Momento e ora già dimenticati; ella vi sta come in un inganno, in un benessere cui ella stessa non crede. Qui s’interrompe la serie dei quadri, e ve n’è uno che non si può osservare bene se non da vicino.","YES"
"Alvaro_Corrado-Vent_anni-1930","Alvaro Corrado","Vent anni","1930","Intorno a una tavola sono riuniti alcuni soldati, in piedi, col calice in pugno; levano il calice, e sembra che li incoroni un pergolato che sta sopra a loro. Luti si scorge nel mezzo, in un vestito chiaro, e la sua presenza è tanto inattesa che non ci si era fatto caso. Anche lei col calice levato sorride, si capisce che berrà il calice d’un fiato con mano ferma, cercando con gli occhi qualcuno che sta fra quegli uomini.","NO"
"Alvaro_Corrado-Vent_anni-1930","Alvaro Corrado","Vent anni","1930","Quanti sono? Uno due tre quattro cinque sei sette. Sono sette.","NO"
"Alvaro_Corrado-Vent_anni-1930","Alvaro Corrado","Vent anni","1930","C’è qualcuno che si conosce, perché sono vestiti da soldati, e da una parte c’è Sergio Mannai. “È ammalata?” domandò Lorici a un vicino. “No, partorisce.” “Come sarebbe a dire?” “Sarebbe a dire che fa un figlio.” “Chi è Luti?” “È una ragazza.","NO"
"Alvaro_Corrado-Vent_anni-1930","Alvaro Corrado","Vent anni","1930","Una mondana. Ma non proprio una mondana. Insomma, una donna curiosa.” “E di chi è l’amante?” “Di chi le piace.” “Oh!” fece Lorici, e rimase sovrappensiero.","YES"
"Alvaro_Corrado-Vent_anni-1930","Alvaro Corrado","Vent anni","1930","In quel momento la donna che aveva aperto l’uscio, chiudeva la porta che dava in una stanza, nel fondo, illuminata da un chiarore dorato. Si spensero le voci che di là giungevano a intervalli, una di donna che ammoniva, un’altra di donna che pareva supplicare ma con improvvise ribellioni. “Luti,” aggiunse sottovoce il giovane cui Lorici aveva rivolto le sue domande, “è una ragazza di ventitré anni.","NO"
"Alvaro_Corrado-Vent_anni-1930","Alvaro Corrado","Vent anni","1930","Era l’amante di Mannai. Ora non più. Da principio successero scene selvagge; il Mannai ne era geloso, e una volta le tirò addosso la baionetta, ma senza colpirla.","YES"
"Alvaro_Corrado-Vent_anni-1930","Alvaro Corrado","Vent anni","1930","Odia i borghesi da quando ha veduto tanti soldati per Firenze, non può vedere i raffinati e gli snob. È capricciosa, e non è una… Ma sfido a non perdere la testa, le donne, con questo passare d’uomini e uomini. Ce n’è di tutte le razze.” Sergio Mannai si occupava dello stesso argomento.","YES"
"Alvaro_Corrado-Vent_anni-1930","Alvaro Corrado","Vent anni","1930","Parlava un linguaggio un po’ letterario e pareva che gli piacesse declamare: “Luti è come un ripentimento e un rimpianto di essere nata donna. Ha inventato un nuovo modo di essere amica dell’uomo, e cioè di non stare a ricordargli ogni momento che è una persona di un altro sesso. Se fosse vissuta nel Rinascimento sarebbe stata una famosa e splendida etèra; nel nostro tempo le hanno applicato un nomignolo ingiurioso, che del resto ella porta con una disinvoltura che somiglia all’orgoglio.","NO"
"Alvaro_Corrado-Vent_anni-1930","Alvaro Corrado","Vent anni","1930","Per me Luti è simile a uno di quegli uccelli che annunziano la tempesta. Come volete che a Firenze, dal popolo, spunti a un certo momento un tipo come Luti? È un tipo illustre che ha una discendenza.","YES"
"Alvaro_Corrado-Vent_anni-1930","Alvaro Corrado","Vent anni","1930","In Toscana queste cose le hanno nel sangue, ma lo stile di Luti si era perduto da un pezzo. Popolare e illustre, pensate: è una cosa che accade di vedere soltanto in Toscana. In questo tempo basso, Luti passa come una cortigiana di più, un poco più intelligente delle altre.","YES"
"Alvaro_Corrado-Vent_anni-1930","Alvaro Corrado","Vent anni","1930","Quante cose si sprecano da noi, che non riconosciamo più per quelle che formarono un tempo il carattere della nostra civiltà. Io annetto invece molta importanza alla sua apparizione: ha coinciso con uno stato di inquietudine generale; mentre la società italiana è sul punto di sconvolgersi dalle fondamenta, le vecchie istituzioni periscono, il mondo tutto si avvia a inventare qualche cosa di nuovo. Luti ha capito tutto questo prodigiosamente.","NO"
"Alvaro_Corrado-Vent_anni-1930","Alvaro Corrado","Vent anni","1930","È il ritratto di questo crepuscolo del mondo. Prego ad ogni modo i meridionali che sono presenti, di contentarsi di Luti quale è, di non volerne fare una amante fissa o una moglie. Sarebbe un guaio.” Era la prima volta che Lorici sentiva parlare così a lungo Sergio Mannai.","NO"
"Alvaro_Corrado-Vent_anni-1930","Alvaro Corrado","Vent anni","1930","Si avvicinò al gruppo per ascoltare meglio, vedeva il Mannai da vicino, nell’uniforme adattata elegantemente fuori ordinanza, le basette sulle guance tonde. Motteggiando, sviò il discorso, fra reminiscenze e umori diversi: “I tedeschi hanno fatto bene a schiacciare il Belgio; il Belgio stava troppo comodo e tranquillo; la guerra è uno sgranchirsi le membra dopo secoli di stupido avvilimento e di pace idiota; la guerra è l’igiene dei popoli; la guerra è la nostra amante; Luti è nata sul mondo come un fiore su una rovina…” Mescolava nei suoi discorsi la letteratura di moda in quel tempo, e la sua inquietudine non riusciva a trovare parole appropriate e sue; in quel parlare il sangue e la strage formavano tutta un’immagine con l’amore e la donna; la guerra acquistava colori di avventura amorosa, e l’amore colore di guerra. Tutti conoscevano Sergio Mannai: a venticinque anni, quanti ne contava, aveva girato il mondo in cerca di emozioni dilapidando un patrimonio lasciatogli dalla madre morta troppo giovane; la retorica formava in lui qualche cosa di consistente e di autentico, a furia di essere vissuta: non aveva egli costituita una Società per l’industria della Porpora di Tiro, e altre imprese del genere?","NO"
"Alvaro_Corrado-Vent_anni-1930","Alvaro Corrado","Vent anni","1930","Del resto, uomo animoso. Era capace di scommettere che si sarebbe ucciso se l’Italia non fosse entrata in guerra entro il primo semestre del 1915 ed era uomo capace di mantenere la scommessa. Aveva un castello.","YES"
"Alvaro_Corrado-Vent_anni-1930","Alvaro Corrado","Vent anni","1930","Per un certo tempo era stato anche socialista, o come si diceva allora, anarchico; come aveva sognato il crollo del mondo borghese, ora sognava la guerra come diluvio universale, ed era felice di trovarcisi in mezzo. Si può aggiungere che faceva anche dei versi. La gloria non gli aveva risposto; e questa doveva essere una delle ragioni per cui viveva la letteratura che non poteva scrivere.","NO"
"Alvaro_Corrado-Vent_anni-1930","Alvaro Corrado","Vent anni","1930","Ultimamente aveva avuta una specie di crisi mistica, e forse perciò Lorici lo aveva interessato. Un misticismo formale, s’intende, di quelli che consigliano di stendere su un divano d’una stanza segreta un piviale da sacerdote, e sedervisi a prendere il tè con una donna. Ma non aveva calcolato bene sul suo uditorio.","YES"
"Alvaro_Corrado-Vent_anni-1930","Alvaro Corrado","Vent anni","1930","Il gruppo dei suoi compagni stava in silenzio ad ascoltarlo, senza rendersi conto esattamente di quello che diceva; del resto le sue erano cose che era facile sentir dire allora, era la forma più comune di patriottismo. Ma il Lorici stava attento, fra stupito e scandolezzato. Lo interruppe vivamente: “Mio caro, così non farà la guerra nessuno.","YES"
"Alvaro_Corrado-Vent_anni-1930","Alvaro Corrado","Vent anni","1930","Che tu vada a predicare che la guerra è l’igiene dei popoli, quando i popoli vogliono vivere sulla terra e ogni creatura è attaccata al suo angolo, farai dei magri affari.” “Ma gli uomini,” aggiunse scetticamente il Mannai, “gli uomini non contano. Gli uomini sul loro pezzo di terra sono la materia vile con cui noi plasmiamo quello che vogliamo noi.” “Parla meno per metafora. E sopratutto non ti azzardare a comunicare i tuoi calcoli ai tuoi soldati.","NO"
"Alvaro_Corrado-Vent_anni-1930","Alvaro Corrado","Vent anni","1930","Rischierai delle fucilate. A un certo punto tu chiami gl’italiani alla guerra. Benissimo.","YES"
"Alvaro_Corrado-Vent_anni-1930","Alvaro Corrado","Vent anni","1930","È una prosecuzione del loro stato naturale di lotta con gli elementi e con la vita, e forse meno grave di questa. La guerra è come un’epidemia e un terremoto. Scoppia quando deve scoppiare e basta.","YES"
"Alvaro_Corrado-Vent_anni-1930","Alvaro Corrado","Vent anni","1930","Nessuno dei nostri uomini si sogna di abbandonare il suo paese sol perché lo ha sconvolto il terremoto. Ecco che cosa è l’italiano e che cosa è la guerra. Ma se molti credono che Trento e Trieste o Nizza e Savoia sono tutta una città divisa appena da un ponte!","NO"
"Alvaro_Corrado-Vent_anni-1930","Alvaro Corrado","Vent anni","1930","Che vuoi che ne sappiano?” “Oh, oh,” esclamò Sergio Mannai; “mi meraviglio come un uomo che sa di religione…” “Lascia stare la religione. Non c’è che una religione sola, quella di Dio, e quando se ne inventano tante, e per ogni manifestazione della vita si parla di religione, significa che non ne esiste nessuna. Di’ pure che fare questa guerra spettava a noi, e che ogni generazione ha la sua.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma con le tue idee io non parto, non parto, non combatto. Io non voglio combattere per le tue storie, perché questa è letteratura e fa schifo. Non per questo.","YES"
"Alvaro_Corrado-Vent_anni-1930","Alvaro Corrado","Vent anni","1930","Per altro, sì…” Aveva parlato e si era eccitato come alla presenza d’un nemico. Il Mannai lo stette a osservare ironico e freddo: “Gl’italiani,” disse, “non sanno che cosa sia la guerra. La reclamano e la respingono con la stessa forza, e in fondo sono ben felici che sia sopraggiunto questo avvenimento che dà loro l’impressione di vivere una grande ora.","NO"
"Alvaro_Corrado-Vent_anni-1930","Alvaro Corrado","Vent anni","1930","La guerra è divenuta una specie di mito, un diploma di nobiltà del popolo italiano. Una guerra predicata come la predichi tu non li interesserebbe.” “Ma noialtri, che siamo popolo…” “Gli italiani credono di trovare nella guerra la morale, la salute, l’orgoglio che non trovano in sé stessi. Essi non credono, e per questo io dico che occorre inventare una formula, e la formula la deve inventare la classe dirigente, noi dico, una formula che li scuota e li interessi, davanti a cui sia impossibile arretrare, pena la morte civile.","NO"
"Alvaro_Corrado-Vent_anni-1930","Alvaro Corrado","Vent anni","1930","In un paese scettico e incredulo bisogna imporre le convinzioni portandole all’altezza della fede. Che questa fede divenga un galateo, e una chiave per la vita. Allora gl’italiani si inchineranno.","NO"
"Alvaro_Corrado-Vent_anni-1930","Alvaro Corrado","Vent anni","1930","Morte ai neutralisti, viva gl’interventisti. I neutralisti non potranno più levare la testa, se si entra in guerra, per tutta la vita. Siamo o non siamo una classe dirigente?” Ora Lorici lo guardava stupito, si potrebbe dire inorridito.","YES"
"Alvaro_Corrado-Vent_anni-1930","Alvaro Corrado","Vent anni","1930","Uno dei presenti disse soltanto: “Ma che discorsi! La cosa più importante è di fare una bella scorpacciata di vita. Ché, quei cinque giorni di licenza, dopo l’uscita del bollettino con la nomina, si ha da fare cose da pazzi.” Luca Fabio, da lontano, guardava il Lorici; in quell’occasione e in quello sguardo si riconobbero come gente dello stesso sangue.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ma no, ma no!” si mise a urlare il Lorici. “Il miglior modo per portare avanti, fino al sacrifizio della vita, gl’italiani, è di far leva sul loro stesso istinto. Sono come l’acqua che trova sempre la sua strada.","NO"
"Alvaro_Corrado-Vent_anni-1930","Alvaro Corrado","Vent anni","1930","L’italiano ubbidisce a una sua logica, a una sua legge, come le formiche e gli uccelli. Che miti vuoi creare a un popolo che ne ha divorati tanti nella sua storia? Tu o gli fai troppo onore o lo disprezzi troppo, l’italiano.","YES"
"Alvaro_Corrado-Vent_anni-1930","Alvaro Corrado","Vent anni","1930","Sono molto più furbi di quello che credi, dammi retta, e quando si mettono ad ascoltare chiacchiere come queste, vuol dire che un giorno se ne serviranno contro chi le ha inventate.” “Ma finiscono col crederci.” “Fino a quando avranno piacere d’ingannarsi. Via, via, Mannai. Questo si chiama fare gl’impresari di diluvi.” Lorici aveva parlato con una violenza che egli stesso non aveva ritenuto possibile.","NO"
"Alvaro_Corrado-Vent_anni-1930","Alvaro Corrado","Vent anni","1930","E tuttavia le parole del Mannai lo facevano soffrire come un lato della verità; anche Sergio aveva ragione, come egli stesso aveva ragione. Un popolo che diviene esercito, che marcia, combatte, muore, e non sa bene per chi e per che cosa; degli impresari freddi e crudeli anche se a servizio della verità. Ma lui da che parte stava?","YES"
"Alvaro_Corrado-Vent_anni-1930","Alvaro Corrado","Vent anni","1930","Era contento di essere così, di essere nessuno e atomo di un popolo, di marciare e di soffrire. Giustizia e ingiustizia si davano la mano, reprobi ed eletti stavano sullo stesso piano. Pensava ai soldati che vedeva nella caserma di fronte, soldati senza niente altro che la loro vita, che nelle ore della libera uscita non sapevano neppure dove andare.","YES"
"Alvaro_Corrado-Vent_anni-1930","Alvaro Corrado","Vent anni","1930","E uno uguale a tutti gli altri. Era un semplice soldato di fanteria, in un’uniforme troppo larga per lui. Era uno di quelli che, quando si può uscire per la città, sedevano su uno scalino di piazza della Signoria, meridionali in genere, a guardare i mercanti che contrattavano.","NO"
"Alvaro_Corrado-Vent_anni-1930","Alvaro Corrado","Vent anni","1930","In quell’atmosfera, con quello sfondo, tra un re a cavallo a destra e il leone che regge il Giglio della città, e l’impresa di Perseo, lontani assai da loro, quelle voci di faccende quotidiane, come al paese, li confortavano. Si guardavano sorridendo, e forse ognuno di loro vedeva, in quegli uomini, facce conosciute. Sì, erano loro la gente della terra da pipe, e della terra ballerina come li chiamavano i loro compagni; o li chiamavano anche, terraglia.","YES"
"Alvaro_Corrado-Vent_anni-1930","Alvaro Corrado","Vent anni","1930","Erano quelli del popolo disadorno in lotta con gli elementi, distrutto dai terremoti o dalle alluvioni, o assetato, delle terre informi come se ancora galleggiassero sulle acque. Era la povera provincia italiana senza storia nello sfondo di una storia fra le più belle del mondo. Quel popolo di statue intorno, quel lusso, quella luce dell’arte, campanili e torri e palagi, quei segni della mano dell’uomo che ha dominato la materia stampati in ogni angolo, li facevano sentire piccini.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma in un tempo più remoto non erano loro il concime su cui erano fioriti i secoli? Essi erano simili ai poveri manovali che emigrano da una terra all’altra, dormono sugli scalini delle chiese, e aspettano il padrone che li inviti a dissodare terre e a scavare fondamenta. Come questi soldati che aspettavano il padrone.","YES"
"Alvaro_Corrado-Vent_anni-1930","Alvaro Corrado","Vent anni","1930","Il campanile di Giotto era troppo per loro, eppure gente come loro lo aveva materialmente eretto, arca istoriata in una infinita processione trionfale, che li empiva di sgomento. Erano piccoli, erano timidi. Suonavano i loro duri scarponi sul selciato dove avevano mosso il passo i condottieri e i capipopolo; ma l’opera di questi soldati, razza pastorale e terriera, moriva con loro.","YES"
"Alvaro_Corrado-Vent_anni-1930","Alvaro Corrado","Vent anni","1930","Domare un cavallo, spingere un aratro, reggere in braccio i fratelli, così pesanti, fino a che non camminassero, allevare i figli, potare l’albero. Il trionfo delle loro mani era la primavera, la loro vittoria l’estate, la loro fantasia l’autunno, il loro riposo l’inverno. Diceva la tromba: Terra da pip… terra da pip… Mangiavano il rancio come i buoi pazienti nella mangiatoia, con la gavetta sulle ginocchia, quel cibo che una volta tanto si erano guadagnato con poco, girando avanti e indietro, marciando senza scopo; e se domani fosse stata anche la guerra, non era più comoda della vita tanto sofferta?","YES"
"Alvaro_Corrado-Vent_anni-1930","Alvaro Corrado","Vent anni","1930","Si sparava contro un bersaglio di carta azzurra che raffigurava un uomo nell’atto di correre o in ginocchio. Si sparava contro un’immagine. Nei paesi dei soldati contadini e pastori le immagini raffiguravano soltanto persone sacre o santi.","NO"
"Alvaro_Corrado-Vent_anni-1930","Alvaro Corrado","Vent anni","1930","Verso una certa ora, quando la tromba diceva: ‘Chi ci ha le scarpe lustre pôl sortir…’, le innamorate aspettavano, discoste dai cancelli, l’innamorato: poi lo ascoltavano discorrere in un altro accento e riconoscevano l’eco della stessa terra e dello stesso popolo. Se ci fosse stato qualcuno dei loro paesi avrebbe avuto un bel pezzo di carne, come toccava a quelli che lo andavano a reclamare davanti ai cancelli. Il reggimento era lo spreco: pentole di caffè, il lardo a pezzi grandi come assi, il barattolo della conserva grande come un barile.","YES"
"Alvaro_Corrado-Vent_anni-1930","Alvaro Corrado","Vent anni","1930","Non sembrava che sulla terra ci dovesse essere tanta roba. Ora si accorgevano che la terra era ricca. Se ci fosse stato chi dicevano loro!","YES"
"Alvaro_Corrado-Vent_anni-1930","Alvaro Corrado","Vent anni","1930","Si trovavano come in quella favola in cui la matrigna ha cacciato i figliastri disperando della provvidenza; ed ecco a cena si vedeva rimanere tanta roba; allora il marito si faceva coraggio e diceva: ‘Se ci fossero i nostri figlioli, a quest’ora, non si sprecherebbe la roba!’ E i figlioli, che erano tornati indietro dal bosco, sulla traccia lasciata dal più piccino, una traccia di bucce di lupini, i figlioli fuori della porta esclamavano: ‘Apriteci perché siamo davvero qui, babbo.’ Cominciò un grido inumano, come il principio d’una strofe, l’inizio d’un canto che avrebbe messo le ali, si sarebbe levato, come una frase musicale che le donne conoscono senza averla mai udita, che serbano nella loro stessa carne come un’immagine. Si sentiva una donna dare consigli, di là, a quella che gridava, che non ascoltava. Ma come se le avessero detto all’improvviso una cosa che l’avesse fatta fremere, per cui si fosse accorta d’una legge orrenda che mai aveva sospettato, ella cacciò un urlo, un urlo di orrore come chi si trovi davanti a una verità suprema lungamente sospettata e temuta, veduta ora in un modo lampante, ed era il distacco preciso della vita dalla morte.","NO"
"Alvaro_Corrado-Vent_anni-1930","Alvaro Corrado","Vent anni","1930","Le grida si incalzavano. Ogni suono era come se ella cercasse di leggere in una misteriosa armonia, che doveva anzi compitare nota per nota. Un fremito passava fra quelli seduti nell’altra stanza come aspettando di essere ammessi a ravvisare un mistero compiuto, ed era quasi un brivido di amore.","NO"
"Alvaro_Corrado-Vent_anni-1930","Alvaro Corrado","Vent anni","1930","Lorici stringeva i pugni come chi non regga al supplizio d’una persona amata, e queste grida avevano per lui un segreto richiamo da terre lontane. Non udiva più quello che si diceva intorno a lui. Ecco, sembrava che il mondo si stesse per estinguere, e qualcuno di là ne riaccendeva a stento la fiamma con un fuoco languente.","YES"
"Alvaro_Corrado-Vent_anni-1930","Alvaro Corrado","Vent anni","1930","Si ricordava di aver veduto una volta, dall’abbaino d’una fattoria, nella sua adolescenza, partorire una mucca in una stalla. Questo ricordo si affacciava preciso ed enorme alla sua memoria. La mucca stava sullo strame, accosciata e sofferente, d’una sofferenza che è tanto simile negli uomini e nelle bestie.","NO"
"Alvaro_Corrado-Vent_anni-1930","Alvaro Corrado","Vent anni","1930","Il veterinario si era rimboccate le maniche e cominciava l’operazione. Frugava in quel sesso divenuto enorme, come in un caos; l’animale stava immobile, si era dovuto levare sulle zampe, a stento come un malato. Il veterinario aveva passato una corda per legare in quelle profondità il vitello, ed era riuscito a pescarlo nel ventre della madre.","NO"
"Alvaro_Corrado-Vent_anni-1930","Alvaro Corrado","Vent anni","1930","Si mise a tirare i due capi della corda congiunti insieme, aiutato da due contadini. Venne fuori la testa, con gli occhi aperti che alla luce parevano consolidarsi, gelavano, consistevano, percepivano le cose, e la luce come una grande molestia. Era un fastidio della vita che veniva fuori.","NO"
"Alvaro_Corrado-Vent_anni-1930","Alvaro Corrado","Vent anni","1930","Forse vedeva, con la sua immensa sofferenza, quelli che gli facevano risalire la grande corrente vitale del mondo, ed esso vi affiorava. La bestia partoriente era divenuta un mostro a due teste, un simbolo enorme. Ma era difficile estrarre il vitello.","NO"
"Alvaro_Corrado-Vent_anni-1930","Alvaro Corrado","Vent anni","1930","Tiravano con tutte le forze, si gonfiavano le vene sulle braccia nude dei tiratori, li prendeva una fino ad allora sconosciuta ebbrezza, come se fossero loro stessi a creare, maneggiando una putrida materia; erano partecipi di un atto vitale, entravano nei segreti del bene e del male, e del destino; era un piacere nuovo di portare nel mondo una creatura, quasi che da sé stessa si rifiutasse di nascere ed essi dettassero una legge. Quello sforzo rassomigliava a una infinità di atti umani, come quello di riportare a riva una barca, di frenare un pallone, di legare un’aquila a un albero. La madre era immobile e silenziosa come una montagna.","NO"
"Alvaro_Corrado-Vent_anni-1930","Alvaro Corrado","Vent anni","1930","Scivolava più facilmente dietro la corda la creatura, e quella fatalità eccitava ancor più le forze dei tiratori. Un bifolco che era accorso con un secchio dava in esclamazioni e arrotava i denti, durava insieme egli stesso lo sforzo dei tiratori e quello della bestia, partoriva come la natura egli stesso, con le grida incitava i compagni a terminare l’operazione. Avanzava il vitello da quella profondità con la sua pelle tenera e nuova, e nulla era più straordinario che vedere le sue narici già umide, la bocca, le orecchie già formate; ed esso predestinato, già facente parte di una ubbidienza alla natura.","NO"
"Alvaro_Corrado-Vent_anni-1930","Alvaro Corrado","Vent anni","1930","Saltò fuori con le zampe, parve che corresse, corresse, un astro o una nuvola; veniva avanti come un idolo. Alla fine scivolò tutto fuori, e su un mucchio di strame giacque nella sua lordura. Il veterinario cominciò a muovergli le zampe per attivarne la respirazione, e questa applicazione di una pratica umana lo portava nella dura condizione degli animali, era la pronunziazione d’una legge empirica davanti al mistero della nascita, la imposizione di una condizione ragionevole, a lui che discendeva dal mistero della natività.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo spettacolo aveva messi tutti in uno stato di eccitazione; i bifolchi, uscendo, parevano più forti della natura tutta, e più oltre si misero a salutare le donne con un aspro slancio carnale. Lorici ripensava a questa scena tra i gemiti che giungevano dall’altra stanza, il suo ricordo li colorava di quella stessa drammaticità. Intanto, come un ammonimento profetico, le grida di Luti assalirono gli aspettanti e li strinsero l’un l’altro come bambini spauriti.","NO"
"Alvaro_Corrado-Vent_anni-1930","Alvaro Corrado","Vent anni","1930","Pareva che Luti cercasse di indovinare un tono, gioco puerile e torturante; si ricordava di come gridavano le donne passate, ristabiliva una formula per l’avvenire, ed era impossibile pensare che gridava così una donna. Era una cosa che si distaccava da tutto il mondo sensibile; era difficile immaginarla qual era, alta, bionda, carnosa, con le sue anche forti, lo sguardo ironico e amoroso, atta a piacere. Non era più Luti, ma una voce della natura.","YES"
"Alvaro_Corrado-Vent_anni-1930","Alvaro Corrado","Vent anni","1930","Un grido ancora; poi silenzio; uno scivolare, qualche cosa di infinitamente molle, liquido, fluttuante, rumore che aveva un senso panico e intimo; fu per coprire questo lugubre rumore di animali sventrati che Luti diede ancora un grido, ma di liberazione. Qualcuno di là attizzava il fuoco, e diceva: ‘È fatto. Un bel maschietto.’ Mannai bussò.","NO"
"Alvaro_Corrado-Vent_anni-1930","Alvaro Corrado","Vent anni","1930","L’ostetrica avanzava con un fardello fra le mani, e su certi cuscini stesi presso la stufa posò un esserino nudo, che piangeva e si dibatteva. “Come si chiama, dunque, Luti?” domandò Sergio fissando il nuovo venuto. Ella rispose debolmente: “Niccolò.” Era accorsa anche la donna di casa.","NO"
"Alvaro_Corrado-Vent_anni-1930","Alvaro Corrado","Vent anni","1930","Le donne erano intorno all’infante come parche. Sembrava che ogni mano che sfiorasse la creatura avesse non si sa che significato di presagio, tanto che più volte Sergio aveva accennato a toccarlo e se ne era ritratto. Le vesti delle donne in faccende sfioravano i presenti; gli occhi degli uomini erano sui loro fianchi come su un luogo prodigioso che per l’imminenza d’un miracolo avesse gli onori di una festa; le donne stesse raccoglievano quegli sguardi e rispondevano con vaghi sorrisi.","NO"
"Alvaro_Corrado-Vent_anni-1930","Alvaro Corrado","Vent anni","1930","Un benessere di stalla, una felicità animale era diffusa intorno. “Bisogna stare attenti alle complicazioni,” disse l’ostetrica. “La signora ha fatto qualche cosa contro questo avvenimento, e sono cose che portano delle conseguenze.” Il fanciullo piangeva come se miagolasse; pochi capelli scuri sorgevano sul suo piccolo cranio, pelurie di un frutto esotico, una noce di cocco; le labbra azzurre, gli occhi ancora chiusi, si lamentava in quel buio e annaspava; le dita tenere erano come germogli, già si chiudevano e si aprivano; egli entrava nel meccanismo umano, trovando da sé e provando i gesti della vita.","NO"
"Alvaro_Corrado-Vent_anni-1930","Alvaro Corrado","Vent anni","1930","La donna gli aprì gli occhi. Lo asciugava davanti al fuoco, lo fasciava. Era vecchio e piccolo nello stesso tempo.","NO"
"Alvaro_Corrado-Vent_anni-1930","Alvaro Corrado","Vent anni","1930","A chi somiglia? si domandava in silenzio ognuno dei presenti. Come se avesse udito, l’ostetrica disse: “Somiglia alla madre.” Ecco, pensava Lorici: Luti lo voleva scacciare ed egli è apparso ugualmente; scende da stenti infiniti, si è ostinato a voler nascere ed è nato.","NO"
"Alvaro_Corrado-Vent_anni-1930","Alvaro Corrado","Vent anni","1930","Esiste. Il Mannai disse: “Luti aveva paura che venisse fuori imperfetto. Credo che tutte le madri abbiano lo stesso terrore e un momento di rivolta segna le fasi dell’amore materno.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma guardatelo, invece, come è venuto bello, e come ha tutto a posto. Manine d’oro, Luti!” Lorici pensava: ‘Ecco che il mondo continua, e noi possiamo pure scomparire. Quanti uomini nuovi vagiscono ancora nel mondo?’ Lorici teneva le mani aperte sul viso.","YES"
"Alvaro_Corrado-Vent_anni-1930","Alvaro Corrado","Vent anni","1930","Il Mannai disse: “Che hai, Lorici?” In quel momento la madre si volse, guardò lo sconosciuto come se fosse stato lui a darle quella sofferenza. Chiese del bambino, glielo posero accanto. Giaceva con un sentimento di lungo riposo, come la terra quando ha maturato i suoi frutti, e sembra assorta a osservare il raccolto.","NO"
"Alvaro_Corrado-Vent_anni-1930","Alvaro Corrado","Vent anni","1930","Era voltata alla creatura che, stretta nelle fasce, le piangeva accanto, con una voce esile di agnellino. Ascoltava senza forza di muoversi, pallida e bianca, e le sue labbra carnose erano di un colore corallino, tornate bambine. Ora affidava al piccino la sua delicata mammella, come un giocattolo che avesse tenuto da parte, in una festa pazza, per quel giorno.","NO"
"Alvaro_Corrado-Vent_anni-1930","Alvaro Corrado","Vent anni","1930","Dalle caserme il mondo era tuttavia assai lontano. Per il Lorici come per gli altri, uscire, entrare in una scena diversa, la vita di tutti i giorni, erano evasioni che si cancellavano subito al primo squillo di tromba. La verità era la vita in comune, le operazioni della caserma, l’attesa del tenente e del maggiore, le grida e i comandi durante l’istruzione.","NO"
"Alvaro_Corrado-Vent_anni-1930","Alvaro Corrado","Vent anni","1930","Si usciva in fretta, non si era aspettato che il segnale dell’uscita, ma era come evadere in un mondo fittizio. L’umanità viveva e si agitava davanti a loro per due o tre ore al giorno; dopo di che si allontanava remotamente, esisteva come un ricordo. Infine, la stessa vita della caserma, le operazioni che vi si compivano, avevano perduto ogni significato preciso; il movente generale di tutto questo si era smarrito giorno per giorno nei dettagli, e, alla fine, la cosa più importante era imparare a comandare e a ubbidire.","YES"
"Alvaro_Corrado-Vent_anni-1930","Alvaro Corrado","Vent anni","1930","Proprio questo fatto, di occuparsi interamente dei dettagli, di non essere altro che strumenti docili a una voce, era la disciplina. Fuori cominciavano a gridare Viva la guerra! e Abbasso la guerra!","YES"
"Alvaro_Corrado-Vent_anni-1930","Alvaro Corrado","Vent anni","1930","Gridavano al passaggio dei soldati; eppure, che Lorici e Mannai avessero per un momento parlato della guerra era un fatto piuttosto accademico, come una volta parlare di viaggi o di teologia, senza nessun rapporto con la realtà. Essi, vicini di banco, vicini di fila, comandanti e ubbidienti a turno, tornavano a una essenza elementare, non si riconoscevano altro che come strumenti d’una disciplina. Di quanto accadeva fuori i meno informati erano loro; non ne avevano, anzi, nessuna curiosità; l’idea d’un mondo che si muovesse dietro a una volontà non la concepivano più; aspettavano come gli agricoltori che spiano il cielo se si avvicini la tempesta.","YES"
"Alvaro_Corrado-Vent_anni-1930","Alvaro Corrado","Vent anni","1930","Era già la primavera. Ogni giorno, all’ora della libera uscita, essi notavano un mutamento nello spirito e nel tono della città, sensibile come l’avvicinarsi dei sintomi d’un malessere; i primi a rimanerne stupiti erano proprio loro che da mesi si abituavano all’idea della guerra. Ma questa era ancora un’astrazione, rappresentata per mezzo di simboli; le parole nemico e battaglia risuonavano non diversamente lontane che nei libri di storia.","YES"
"Alvaro_Corrado-Vent_anni-1930","Alvaro Corrado","Vent anni","1930","(L’ultima pagina del libro di storia era a metà bianca, come se si aprisse un baratro, la vita dei secoli si fosse fermata, e tutti vivessero in un tempo in cui non accadeva più nulla.) Ma il mondo intorno, ora, pareva affetto da malattie inesplicabili; vi si sollevavano passioni come tempeste in un mare che pur ieri si era veduto calmo e liscio. Il signor maggiore era divenuto serio e pensieroso, gli ufficiali inferiori, i due ufficiali istruttori della compagnia, ne riflettevano l’atteggiamento; si notava fra loro qualche cosa come la nascita di una nuova amicizia.","YES"
"Alvaro_Corrado-Vent_anni-1930","Alvaro Corrado","Vent anni","1930","Il maresciallo Ligorio, col sottogola intorno al mento, che lo faceva somigliare a un guerriero antico, unica civetteria del suo vestire, pareva che facesse le prove di una giornata in cui sarebbe toccato a lui mostrare di che cosa fosse capace; lo stesso maggiore si era meglio accorto di lui e, pure attraverso i soliti rapporti sulla compagnia e sulla disciplina, gli usava un tono meno distante. E lo stesso faceva con alcuni uomini della compagnia, e non si capiva a quale misterioso impulso ubbidisse in queste sue predilezioni, che erano quelle medesime dei padri verso i figli più deboli. Il maresciallo Ligorio era nobilitato da queste attenzioni, i suoi occhi erano più grati e fedeli che mai; talvolta questa cordialità rigida e sottile che gli veniva dall’alto la largiva generosamente ai suoi allievi; con le sue stesse mani (due mani nervose, forti, da uomo, che non si sospettavano in lui) accomodava le cinghie sulle spalle di qualche disordinato allievo.","NO"
"Alvaro_Corrado-Vent_anni-1930","Alvaro Corrado","Vent anni","1930","Questa cordialità nuova rendeva più omogenea la comunità, ne faceva un corpo unito, lo distaccava ancora più dal mondo. I borghesi sembravano, da questo ambiente, poveri esseri fluttuanti; la società un organismo debole e disarmato; fosco il popolo annidato nei quartieri angusti e spauriti nell’imminenza di una minaccia, fino a che ad uno ad uno non si fossero trasformati in soldati. Le donne soltanto erano esseri vicini, una specie di vacanza dell’umanità, eterne e immutabili in quell’ora crollante; esse, anzi, avevano gli attributi della sovranità e del comando: qualche volta si sentiva l’impulso a salutarne qualcuna solenne e bella, come se s’incontrasse un generale.","YES"
"Alvaro_Corrado-Vent_anni-1930","Alvaro Corrado","Vent anni","1930","Il signor maggiore aveva avvertito che era prudente, stando di guardia ai magazzini, di non dar retta alle donne; si diceva che una si fosse andata a offrire a un intero corpo di guardia; un’altra aveva offerto da bere a una sentinella un fiasco di vino. Diventavano un pericolo anch’esse? Nella compattezza della città si erano aperti qua e là i magazzini militari; scarpe, proiettili, uniformi, viveri; i soldati avevano l’impressione di esser divenuti ricchi di nascosto: (siamo ricchi e poveri!","YES"
"Alvaro_Corrado-Vent_anni-1930","Alvaro Corrado","Vent anni","1930","diceva la tromba); squadre di cinque o nove uomini andavano a farvi la guardia, e questa era una operazione che pareva circondata d’insidie; c’era la parola d’ordine: sparare su chiunque volesse entrare senza dire la parola d’ordine; la città vi rumoreggiava attorno come uno stuolo di calabroni su un’arnia; i borghesi dovevano passare a un metro di distanza dalle sentinelle. Alla fine la parola borghese, che aveva voluto dire libertà, individualità, suonò come la parola nemico. Per Cosma Lorici aveva lo stesso suono della parola ‘secolare’ nei seminari.","NO"
"Alvaro_Corrado-Vent_anni-1930","Alvaro Corrado","Vent anni","1930","Il borghese passava coi suoi pantaloni lunghi, la cravatta svolazzante, la sua aria preoccupata e indaffarata. Ronzavano intorno ai magazzini militari le donne del popolo con la cesta della spesa; le guardava diffidente e senza sorridere la sentinella che aveva veduto spuntare l’alba sugli alberi del viale d’un verde anemico. La sentinella si assicurava che vi fosse sempre il campanello elettrico nella garitta.","NO"
"Alvaro_Corrado-Vent_anni-1930","Alvaro Corrado","Vent anni","1930","Il borghese era un essere senza età, e non si sapeva che stesse a fare al mondo. Attenzione, aveva detto il signor maggiore; evitare i luoghi affollati, e le dimostrazioni, nelle ore della libera uscita. Se egli avesse saputo che un allievo si era mescolato alla folla, lo avrebbe rimandato al reggimento.","YES"
"Alvaro_Corrado-Vent_anni-1930","Alvaro Corrado","Vent anni","1930","L’aria si era offuscata all’improvviso, come se l’afa provenisse da altre cause che non il sole più libero. Ora che l’inverno aveva tolto il suo assedio, la città cominciava a tumultuare come un mare in disgelo. La primavera serpeggiava come un pericolo, era una libertà eccessiva concessa agli uomini.","NO"
"Alvaro_Corrado-Vent_anni-1930","Alvaro Corrado","Vent anni","1930","Era vera la notizia dell’arrivo di certi bambini belgi, con le braccia tagliate dai tedeschi? Tutti dicevano di averlo sentito dire da chi viaggiava nei tranvai; erano, si diceva, coperti da una mantellina, e uno che li accompagnava affermava essere proprio loro; apparivano in molte città d’Italia prodigiosamente; ognuno immaginava i moncherini sotto la mantella. Dicevano pure che si trovavano, per strada, certe caramelle avvelenate, e che a ogni modo non bisognava raccattare nulla; ogni pur piccola cosa pareva posta ad arte; tutto aveva un doppio significato.","YES"
"Alvaro_Corrado-Vent_anni-1930","Alvaro Corrado","Vent anni","1930","La primavera faceva odore di malattia. Attenzione, attenzione, diceva tutto. Che?","YES"
"Alvaro_Corrado-Vent_anni-1930","Alvaro Corrado","Vent anni","1930","Volevano forse portar via la bandiera del reggimento? Rubare la baionetta ai soldati? Fare un colpo nel magazzino dei fucili?","YES"
"Alvaro_Corrado-Vent_anni-1930","Alvaro Corrado","Vent anni","1930","Ma chi? Qualcuno. Ecco dunque che il borghese si tingeva di un colore drammatico ed equivoco, anche quello che gridava Viva la guerra.","YES"
"Alvaro_Corrado-Vent_anni-1930","Alvaro Corrado","Vent anni","1930","Qualcuno aveva veduto un treno carico di cannoni, un cannone per ogni carro, volto al cielo; li trasportavano di notte, e di notte avevano il profilo degli aratri. Si trasaliva già a ogni rumore più forte, un treno che a seconda del vento faceva sentire il suo strepito, un’asse che cadeva da un’impalcatura. Il mondo non sapeva più che fare, e compiva gli atti quotidiani come riti vuoti di senso.","YES"
"Alvaro_Corrado-Vent_anni-1930","Alvaro Corrado","Vent anni","1930","Una sera qualcuno aveva sparato un colpo di rivoltella contro una ballerina, mentre sgambettava sul palcoscenico; un tale aveva ucciso a coltellate una donna in un albergo. Soltanto i soldati consideravano il fucile e i proiettili come cose sacre, allo stesso modo delle gallette, che ‘si mangiano solamente quando viene l’ordine.’ Erano cominciati i tiri al poligono, in una valletta deserta: più in alto, sul pendìo, c’era il cimitero; tutta la valle intorno era di pietra grigia e di alberi neri; le bandiere sui pennoni avvertivano di lontano pericolo di morte, non c’era anima viva attorno; tutto cominciava a diventare segreto, e il segreto dava una gioia privilegiata. I borghesi non dovevano sapere né vedere.","YES"
"Alvaro_Corrado-Vent_anni-1930","Alvaro Corrado","Vent anni","1930","I bersagli erano ritagliati su carta azzurra, alcuni immobili, altri si agitavano, cadevano, si rizzavano, rappresentavano uomini in corsa, uomini inginocchiati nell’atto di sparare, o fermi, immobili, in piedi. Le bandierine color sangue indicavano in quelle sagome volta a volta il luogo delle ferite, dove il proiettile aveva fatto un foro secco e incruento, o si agitavano per dire trionfalmente: ‘Non ha colpito, non ha colpito!’ I fucili, nelle mani dei tiratori, si scuotevano al contraccolpo, si scaldavano come se salisse una febbre; tutto era morto intorno, le pietre e gli arbusti parevano uccisi da quei proiettili; a sentirli dalla buca degli osservatori facevano un ronzìo d’insetti; ognuno si affezionava al suo fucile, ne sentiva il colpo come una voce amica, ne avvertiva il più piccolo mutamento di suono. La valle risuonava al fragore sordamente, come se l’eco fosse fuggita.","NO"
"Alvaro_Corrado-Vent_anni-1930","Alvaro Corrado","Vent anni","1930","Poi, sul ciglio di un colle, si sparava contro un colle di fronte, dove tra gli alberi passavano in una corsa fantastica schermi azzurri. Perché azzurri? Quale esercito portava l’uniforme azzurra?","YES"
"Alvaro_Corrado-Vent_anni-1930","Alvaro Corrado","Vent anni","1930","L’azzurro era il nemico. Arrivavano reclute nella caserma della truppa. Erano i borghesi, come cacciati in una grossa rete, rastrellati per le vie della città o nei paesi lontani.","YES"
"Alvaro_Corrado-Vent_anni-1930","Alvaro Corrado","Vent anni","1930","I più anziani arrivavano in silenzio, col loro fagotto, i più giovani cantavano, uno portava un mandolino, un altro una cassetta, e si indovinava che era il barbiere; avevano già il fucile, giravano da magazzino a magazzino e tornavano a varie ore del giorno in colonna, con qualche cosa di nuovo fino a che fosse completo l’equipaggiamento: il giorno dopo si trovavano chiusi nell’uniforme, già cancellati, uguali a tutti gli altri. Quanti ne entravano mai in quella caserma. Ora guardavano dalle finestre la città, il marciapiede coi rari passanti, il Lungarno placido e uguale, forse aspettando col volo degli uccelli giunti con la primavera un messaggio segreto.","NO"
"Alvaro_Corrado-Vent_anni-1930","Alvaro Corrado","Vent anni","1930","Stavano in orecchi ai rumori della città, non potevano uscire perché dovevano imparare a salutare i superiori e ad essere disinvolti. “Attenzione,” diceva il signor maggiore, “il reggimento riceve reclute nuove e richiamati; vengono da tutti gli strati sociali; buon esempio, disciplina, attenzione.” Ora anche le case tranquille sembravano un non senso, servivano giusto a ripararvi le donne che guardavano dalle finestre. Qualcuna sorrideva e coglieva un fiore che buttava sulla strada ai soldati.","YES"
"Alvaro_Corrado-Vent_anni-1930","Alvaro Corrado","Vent anni","1930","Le madri stavano pallide dietro ai vetri. Una voce intonava: ‘Addio, mia bella!’ I passanti si tiravano da una parte pensierosi. Il mondo era divenuto vecchio e cadente; soltanto i soldati erano giovani, forti; marciavano compatti; un solo ritmo, un solo ondeggiamento; le facce erano tante macchie brune, le braccia si muovevano come leve di un grande meccanismo; volgere il capo di scatto, per salutare un generale che passava, faceva rabbrividire; una commozione non si sa di dove giunta, ultima onda di un mare remoto si rompeva sui cuori, e tanto più forte quanto gli occhi dovevano essere impassibili.","NO"
"Alvaro_Corrado-Vent_anni-1930","Alvaro Corrado","Vent anni","1930","Il generale non era più giovane. Gioventù. Il mondo non era altro che una strada lunga lunga, dove una fanfara intonava, con voce maschia e non priva d’ironia e di patetico, l’ultima canzonetta d’amore.","YES"
"Alvaro_Corrado-Vent_anni-1930","Alvaro Corrado","Vent anni","1930","Nel mese di marzo gli uomini non bastavano più, perché le caserme si vuotavano, si partiva per ignota destinazione. Una mattina, nella caserma di fronte, non c’era più anima viva; solo qualche malato, arrampicato alla finestra, guardava la strada vuota sotto, come a spiare quello che accadeva, dai rumori della città. Una stessa agitazione teneva tutti, per un pericolo e un nemico che nessuno vedeva, che era però dentro a ognuno.","YES"
"Alvaro_Corrado-Vent_anni-1930","Alvaro Corrado","Vent anni","1930","Per i soldati gli stessi borghesi con le coccarde al petto erano nemici, le stesse donne esaltate. Nei caffè le orchestre intonavano inni, i borghesi le accompagnavano sottovoce, battendo i pugni, i calci, i bastoni, i bicchieri. Parevano presi tutti dalla vertigine.","NO"
"Alvaro_Corrado-Vent_anni-1930","Alvaro Corrado","Vent anni","1930","Si vendevano cartoline illustrate raffiguranti la fucilazione di un ministro che non voleva la guerra, un soldato che cade bellamente all’ombra d’una bandiera. Saltavano su i motti liceali in latino, i versi dei poeti. La morte appariva come un sogno fiammeggiante, una irrealtà in un mondo piatto e decrepito.","NO"
"Alvaro_Corrado-Vent_anni-1930","Alvaro Corrado","Vent anni","1930","Questa parola, morte, la capivano ormai soltanto le donne. Dalle finestre dei primi piani i sarti militari esponevano i manichini con le uniformi da campagna. I soldati notavano queste cose nelle ore della libera uscita, che diventavano più rare perché la città era agitata dalle dimostrazioni, e i pochi uomini che rimanevano nelle caserme erano consegnati per i servizi di polizia.","YES"
"Alvaro_Corrado-Vent_anni-1930","Alvaro Corrado","Vent anni","1930","Le notti erano fredde, nell’insonnia delle fontane dei cortili dove i soldati stavano di picchetto. Le rotaie dei tranvai, deserte, lucide nella strada notturna e malamente illuminata, sembravano avvertire lontani ronzii e tumulti d’uomini in fuga. Passavano i plotoni col rumore dei fucili, il passo cadenzato, a mezzanotte quando con l’ora sembravano sopite le passioni.","NO"
"Alvaro_Corrado-Vent_anni-1930","Alvaro Corrado","Vent anni","1930","I soldati avevano pacchetti di cartucce a mitraglia nelle giberne. Nell’insonnia li animava una ostilità per tutto il mondo circostante. Pochi passanti sbigottiti li guardavano sfilare.","NO"
"Alvaro_Corrado-Vent_anni-1930","Alvaro Corrado","Vent anni","1930","Alcuni guardavano in alto; in quelle sere il pianeta Marte appariva nel cielo come una fiamma viva e vicina. Che voleva dire? Un passante tirava un sasso contro un vetro su cui era scritto: Man spricht deutsch.","YES"
"Alvaro_Corrado-Vent_anni-1930","Alvaro Corrado","Vent anni","1930","Il vetro andava in frantumi. Il passante riprendeva tranquillo la sua strada. Anche la compagnia degli allievi ufficiali fu adibita ai servizi di polizia.","NO"
"Alvaro_Corrado-Vent_anni-1930","Alvaro Corrado","Vent anni","1930","Attraverso queste uscite in formazioni serrate, al Lorici si stampavano nella mente gli aspetti nuovi della città, e lo stesso silenzio notturno era un avvenimento. Era in lui l’impressione che fosse una festa, la festa di uno che per una celebrazione solenne fosse condannato al sacrificio. Era dunque un sentimento religioso o diveniva tale per lui.","YES"
"Alvaro_Corrado-Vent_anni-1930","Alvaro Corrado","Vent anni","1930","Egli non pensava più all’insegnamento che gli avevano dato, né al sacrificio di Gesù che era stato per anni il tema fondamentale dei suoi pensieri, e perciò forse si sentiva deserto e solo; ma tuttavia quell’esempio, quella predicazione, quella pratica, gli erano rimasti impressi nel sangue. Non per nulla aveva passati dieci anni in un seminario, nella contemplazione del sacrificio più puro; ambiva a quella vita esemplare senza più rendersene conto, una vita che diventava una preparazione alla morte. E ora questo mondo, gonfiato da tante passioni diverse e opposte, gli sembrava illudersi sul punto della sua morte e giocare.","YES"
"Alvaro_Corrado-Vent_anni-1930","Alvaro Corrado","Vent anni","1930","Odiava le donne travestite con una bandiera tricolore sul palcoscenico dei teatri, gli attori che venivano avanti recitando poesie che suonavano come profezie; e si nascondeva il viso quando, agli applausi che salutavano quelle apparizioni, si volgevano anche verso di lui che vestiva quell’uniforme. Una di quelle sere, in uno spettacolo di varietà, un pittore da palcoscenico, di quelli che dipingono un quadro sotto gli occhi del pubblico, in pochi minuti, aveva con certi gessetti colorati disegnato dei monti, il mare, una stella sul mare. Il pubblico rumoreggiava e fischiava.","YES"
"Alvaro_Corrado-Vent_anni-1930","Alvaro Corrado","Vent anni","1930","Alla fine della sua opera, il paziente artista, con un’aria furba, scrisse sul cielo del suo quadro: ‘Viva Trento e Trieste!’ Gli applausi piovvero. Cosma era stato trattenuto da qualcuno perché non si levasse e inveisse. Era Luca Fabio che stava accanto a lui.","NO"
"Alvaro_Corrado-Vent_anni-1930","Alvaro Corrado","Vent anni","1930","“È una indegnità, è una disonestà!” protestava. “È una burla!” La stessa antipatia egli nutriva contro un conferenziere che da una settimana teneva comizio in una piazza. Glielo avevano descritto, ed egli non era mai riuscito a vederlo bene.","NO"
"Alvaro_Corrado-Vent_anni-1930","Alvaro Corrado","Vent anni","1930","Ogni nuova scoperta era una meraviglia per il Lorici. I fornitori cominciavano a fabbricare scarpe, si diceva, con le suole di cartone: i disegnatori di manifesti e di cartoline allegoriche cominciavano a fondare le loro industrie. Era dunque una speculazione che si piantava sulla guerra?","YES"
"Alvaro_Corrado-Vent_anni-1930","Alvaro Corrado","Vent anni","1930","A lui pareva una cosa ignobile e inumana. Lorici immaginava forse che tutto il popolo diventasse soldato; ed ecco invece che in quella nuova fase della vita del mondo chi poteva si trovava un rifugio, un modo di vivere, e rinfocolare le passioni scatenate era un modo di vivere. Allora immaginava che lentamente la guerra, come una malattia, distruggesse quelli che credevano di prosperarvi.","YES"
"Alvaro_Corrado-Vent_anni-1930","Alvaro Corrado","Vent anni","1930","Era tanto più bello in caserma, il senso di parsimonia e di necessità, essersi adattati a tutto, ogni cosa più elementare trovarla buona, essere veramente poveri. Usciva con una grande avidità di vedere e di sapere, e si accorgeva che il mondo, con la sua volontà cieca e tenace di vivere, trovava il modo di blandire le sue passioni e le sue aspirazioni. Tutto questo poteva anche essere innocente, e Lorici si rimproverava spesso di essere troppo esigente: gli uomini sono sempre uomini; immaginava forse che facessero una lunga vigilia spirituale di fronte agli avvenimenti?","YES"
"Alvaro_Corrado-Vent_anni-1930","Alvaro Corrado","Vent anni","1930","Si sentiva ingenuo, ma non poteva trattenere un moto di ripugnanza di fronte a certi fatti. Gli avevano indicato una volta in un’automobile il signor Cirus, uno che sosteneva la guerra. C’era bisogno di sostenerla?","YES"
"Alvaro_Corrado-Vent_anni-1930","Alvaro Corrado","Vent anni","1930","Come si può sostenere il fulmine? Allora pensava che fra poco egli e i suoi compagni non avrebbero veduto queste cose e si sarebbero trovati veramente di fronte all’assoluto, dove non c’era che morte o vita. Ma intanto, come viveva il mondo, come si consolava di fronte al futuro, come cercava le sue estreme soddisfazioni e i suoi piaceri!","YES"
"Alvaro_Corrado-Vent_anni-1930","Alvaro Corrado","Vent anni","1930","Nelle ore di abbandono e di solitudine, volgendo le spalle alla città tumultuante, nelle strade secondarie dove rari passanti parevano scampati a un pericolo, o reduci da una rappresentazione, fanciulle con un fiore in mano aspettavano l’innamorato, e l’innamorato era un soldato. Ripensava come era solo, e a questo pensiero, suo malgrado, cedeva alle suggestioni della città che gli consigliava: Vivi, conosci, muoviti! Il ricordo di Luti, di quella sera, di quella nascita, gli davano l’impressione di aver conosciuto una cosa vera e profonda, un avvenimento umano.","YES"
"Alvaro_Corrado-Vent_anni-1930","Alvaro Corrado","Vent anni","1930","Perché? Forse perché c’era di mezzo il mistero della natività? Luti era una mondana, ed egli si sentiva attratto verso di lei.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Per questo, appunto,’ gli diceva una voce, ‘perché sai che è la più facile.’ Ecco dunque che lui stesso cadeva nell’ansia e nello stato d’animo di tutti. Avere qualcuno che lo amasse, che pensasse a lui; era lo stesso problema di ognuno, ora che si operavano i lunghi distacchi, gli smarrimenti, le lontananze e le nostalgie. Luca Fabio gli aveva detto una volta: “Capisci, che per noi è impossibile fidanzarsi.","YES"
"Alvaro_Corrado-Vent_anni-1930","Alvaro Corrado","Vent anni","1930","Per noi non ci sono che le amanti, quelle che non impegnano alla vita.” Luca Fabio aveva ragione, ed egli stesso non ardiva levare gli occhi su una fanciulla che era la sua aspirazione. Dov’era Luti? Riconosceva che questa attrazione era un sentimento di fretta e di ansia nell’ora che passava; egli stesso era travolto nella logica della vita di tutti.","YES"
"Alvaro_Corrado-Vent_anni-1930","Alvaro Corrado","Vent anni","1930","Una volta si fece coraggio, vagò per molto tempo sotto la casa di lei, esitò, aspettò seduto sul gradino del cancello. Si decise a bussare; nessuno rispose. Dov’era Luti?","YES"
"Alvaro_Corrado-Vent_anni-1930","Alvaro Corrado","Vent anni","1930","Credeva di doverla incontrare per tutta la città, ed egli stesso pensava di sé una frase latina: quaerens quem devoret; cercando qualcuno da divorare. Il campanello di Luti singhiozzava a lungo, a lungo, nella casa deserta. Si ricordava di un albergo dove aveva sentito dire che Luti trascorreva spesso la notte.","YES"
"Alvaro_Corrado-Vent_anni-1930","Alvaro Corrado","Vent anni","1930","Qui entravano donne e uomini, entravano anche ufficiali a un appuntamento segreto. In quel tempo donne trascorrevano come farfalle sulla folla, diventavano compagne fuggitive degli uomini per solidarietà e per curiosità, nel panico di quell’ora. Aveva veduto una adolescente, grassoccia, con gli occhi azzurri, a braccetto del Mannai ed era felice di stare accanto a un militare.","NO"
"Alvaro_Corrado-Vent_anni-1930","Alvaro Corrado","Vent anni","1930","Egli pensava che allo stesso modo Luti andava al braccio di qualcuno, stava in una stanza con qualcuno. Gli pareva che ella così si insudiciasse; ma alla fine si domandò: “E che, sono io forse più puro degli altri? Non sono come tutti?” Ma almeno tutti avevano il coraggio di confessarsi di vivere provvisoriamente, di strappare alla vita più ricordi e impressioni che potessero.","YES"
"Alvaro_Corrado-Vent_anni-1930","Alvaro Corrado","Vent anni","1930","Era lui che non aveva coraggio; e la sua fantasia era disonesta e corrotta. Ora il mondo gli pareva assai più sano e naturale accanto alla sua purezza impossibile, che egli non riusciva a sostenere, e sotto il cui peso scivolava pietosamente. Allora cercava di raffigurarsi Luti col suo infante in braccio, ma nulla; era uno schermo dietro cui egli cercava di nascondere i suoi sentimenti.","YES"
"Alvaro_Corrado-Vent_anni-1930","Alvaro Corrado","Vent anni","1930","Si ricordava le parole di un libro religioso, in cui un santo stringe al petto una convertita ‘come se la volesse far entrare in lui’. Gli pareva di capire queste parole per la prima volta. Aspettò, stupidamente, Luti davanti all’albergo.","YES"
"Alvaro_Corrado-Vent_anni-1930","Alvaro Corrado","Vent anni","1930","Forse gli sarebbe bastato vederla passare. Nessuno. Chiese una stanza per poche ore, come se avesse un appuntamento.","YES"
"Alvaro_Corrado-Vent_anni-1930","Alvaro Corrado","Vent anni","1930","Vederla, ascoltare, di là, lei che parlava, riconoscerne la voce, stare ad ascoltare una, due, tre ore. Ma nella stanza che gli avevano dato regnava un silenzio fluttuante sul rumore remoto della città. La stanza pareva disabitata, già la sentiva vuota come se la sarebbe lasciata alle spalle; gli specchi si sarebbero rimandata obliqua la sua immagine sulla porta, avrebbero veduto la cameriera entrare e scuotere la polvere del passante.","YES"
"Alvaro_Corrado-Vent_anni-1930","Alvaro Corrado","Vent anni","1930","La sua polvere. Ecco che vedeva la guerra come l’aveva letta nelle storie, bruciante e immortale; un campo, del rosso, un grido, i nomi dei caduti su un foglio bianco, composti nell’armonia antica dei caduti nelle guerre. Cercava di immaginarsi quello che chiamavano frontiera, immaginava un regno soprannaturale, in un immenso silenzio, un mondo ignoto, la dimensione di un’altra vita dove si fermavano le stagioni, le ore, la natura.","YES"
"Alvaro_Corrado-Vent_anni-1930","Alvaro Corrado","Vent anni","1930","Il tempo stringeva, le ore passavano, occorreva fare qualche cosa, vivere come tutti. Già, ma quando si fosse allontanato da quel mondo, quando la guerra fosse cominciata, tutto sarebbe rimasto come ora lo vedeva. La cameriera sarebbe entrata ugualmente a destare un ignoto nel letto dove ora egli stava sdraiato, avrebbe aperto le finestre.","YES"
"Alvaro_Corrado-Vent_anni-1930","Alvaro Corrado","Vent anni","1930","Non riusciva a mettere insieme queste immagini: la storia che cominciava e la vita che seguitava. Eppure avrebbe seguitato, le passioni sarebbero sempre esistite coi loro assalti, nuovi per ogni uomo, il frutto avrebbe maturato, la terra si sarebbe destata tutte le mattine con la sua voce di fatica, percorsa dai carri che portavano i viveri nelle città. La necessità sarebbe stata sempre la padrona del mondo.","YES"
"Alvaro_Corrado-Vent_anni-1930","Alvaro Corrado","Vent anni","1930","Già, in fretta, in fretta, fare qualche cosa, concludere, vivere. Ahimè, quanto gli restava ancora da vedere: tutto! Non conosceva nulla, e ora si rimproverava di aver rifuggito da tutto, anche da quel poco che avrebbe potuto avere.","YES"
"Alvaro_Corrado-Vent_anni-1930","Alvaro Corrado","Vent anni","1930","E non possedeva nulla, al mondo, all’infuori di sé stesso. Che ricordi si portava dietro? Chi lo aveva amato?","YES"
"Alvaro_Corrado-Vent_anni-1930","Alvaro Corrado","Vent anni","1930","Di che cosa avrebbe potuto ricordarsi? Gli uomini vivono per poi ricordarsene, quando non hanno più nulla e rimangono soli. Lontano, nella profondità degli anni, ed era pur ieri, rivedeva gli occhi chiari e le chiome giovani, risentiva le strette di mano, i turbamenti primi, le occhiate improvvise subito spente, e qualcuno arrivava a cogliere quello che egli non aveva voluto cogliere.","YES"
"Alvaro_Corrado-Vent_anni-1930","Alvaro Corrado","Vent anni","1930","Nulla di tutto questo gli rimaneva, e, da lontano, i piaceri degli uomini dicevano: ‘Noi eravamo anche per te, ma tu non ci hai saputo cogliere.’ Erano le otto. C’era un barlume di luce fuori; il mondo, nell’ora serale, era un convegno di gente felice di incontrarsi. Frugando in un cassetto vi aveva trovato un paio di giarrettiere da donna.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli parve che quello fosse un ricordo suo. Le posò sul tavolino, si mise a contemplarle come i resti di una festa tenuta in sogno. Quei legacci erano forse troppo stretti; una rosellina nel mezzo, di foglie rosate e verdi, fingeva un mazzolino di fiori, e pareva che alla luce questo minuscolo giardino vivesse.","NO"
"Alvaro_Corrado-Vent_anni-1930","Alvaro Corrado","Vent anni","1930","Il cerchio stretto, quel senso di giardino arso, artificiale, segreto, lo possedeva. A quell’ora, la città, sotto la stretta degli avvenimenti futuri, si cercava, le donne guardavano con occhi smarriti tutti quegli uomini in attesa di partire. Una volontà di annullarsi e di abbandonarsi era ovunque.","NO"
"Alvaro_Corrado-Vent_anni-1930","Alvaro Corrado","Vent anni","1930","Perché egli non doveva essere come tutti? Verso la fine di marzo, Attilio Bandi ebbe un incidente noioso. Tornando da una marcia, cinquecento metri prima del cancello della caserma, mentre la compagnia attaccava il passo di corsa, un uomo fu veduto cadere sul selciato; la compagnia in corsa ebbe un ondeggiamento come un flutto che si rompe su uno scoglio, si ricompose più oltre incitata dai richiami dell’ufficiale.","YES"
"Alvaro_Corrado-Vent_anni-1930","Alvaro Corrado","Vent anni","1930","Il maggiore aveva fermato il cavallo, e gridava dall’alto: ‘Avanti, via, avanti!’ Non aveva ravvisato l’uomo caduto, piegato sotto lo zaino, che stringeva il fucile come se qualcuno glielo volesse strappare; ma poi, sotto la visiera, col suo viso da adolescente, riconobbe Attilio Bandi; la sua voce si calmò, e con un tono più dolce disse: “Raggiungete il vostro plotone, Bandi.” Il caduto si risollevò, e di corsa, sforzandosi di non tentennare, raggiunse l’ultima fila della compagnia, riprese il suo posto vuoto nel plotone, si trovò col fucile nell’atto di presentare le armi; una lacrima gli scivolava su una guancia, come una goccia di sudore, e gli lagrimava un occhio solo. La polvere gli aveva macchiato il ginocchio e il gomito, e il berretto che gli era caduto in terra. Quando fu dato l’ordine di sciogliere le file, si trovò di nuovo in terra, sotto lo zaino, come un animale che non può reggere un carico.","NO"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio glielo sciolse, se lo caricò sulla spalla, gli prese il fucile, gli porse il braccio. Il medico dell’infermeria disse che non era nulla; ma il piede doleva; non riusciva a fare un passo; gli diedero ‘un riposo’ di tre giorni. Il Bandi ora mostrava il suo piede fuori della scarpa e l’osservava interrogativamente.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio lo guardava, per torcere gli occhi subito: quella carne malata gli faceva un’impressione che stentava a ricacciare, era un segno di inferiorità del suo amico, questa infermità lo allontanava dal numero degli uomini utili. Era come un congegno che non funzionava più. Gli chiedeva: “Ti fa male?” Il Bandi chiudeva gli occhi accennando di sì; dopo i tre giorni di riposo gli faceva ancora male, ma non ebbe il coraggio di ricorrere ancora al medico; credeva che sarebbe passato.","YES"
"Alvaro_Corrado-Vent_anni-1930","Alvaro Corrado","Vent anni","1930","Invece si trovò messo da parte, nel cortile, dalla voce dell’ufficiale. E i suoi compagni partivano quella mattina per le esercitazioni al campo. Allora, con lo zaino sganciato, ciondolante sulle spalle da una parte, fucile nel pugno, si vedeva in un angolo, solo; gli occhi di Luca Fabio lo guardavano, mentre voltava e serrava il passo; il cancello si spalancava; aria, aria; la sentinella presentava le armi, la compagnia si allontanava; segnando il passo per dar tempo a tutte le file di snodarsi, faceva il fruscio di un fiume.","YES"
"Alvaro_Corrado-Vent_anni-1930","Alvaro Corrado","Vent anni","1930","Sarebbe sboccata nella piazza, dove era un arco; il sole nuovo; l’Arno, i monti e i colli; la nebbia mattutina ancora posata soffice tra le case e gli alberi; poi il fumo delle case lontane; poi le ville coronate di lauri; la guazza mattutina dappertutto: i campi; il venditore di ghiottonerie, col suo cesto, si presentava alla prima tappa e diceva: ‘Baci! Pugni! Cazzotti!’ Erano i richiami per la sua merce, certe cioccolate tenere, appena sfornate.","NO"
"Alvaro_Corrado-Vent_anni-1930","Alvaro Corrado","Vent anni","1930","E poi cantare, a passo di strada; le ombre lunghe del sole nascente stampate sul terreno; le donne affacciate con l’aria di dire ‘poverini’ e che al canto si mettevano a salutare; tra le file passavano i carri delle merci, i fattori coi carrozzini; al sole i fianchi del cavallo fumavano come la terra, il cavallo del maggiore pareva di rame. Il sole era un pulviscolo sugli orti e sulle vigne; si svegliavano i galli e provavano la loro voce infreddata; a un certo punto mormorava tra i pioppi la Sieve, al di là dell’argine, fresca e pulita; il paese: lo sferragliare dei fucili, delle gavette, della baionetta riempiva i vicoli. Nessuno resisteva ad affacciarsi per vederli; allora la fanfara si metteva a cantare con la sua voce maschia e burbera, e il primo squillo era come il canto del gallo.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma che diceva? Che diceva? Le ragazze col candelotto vanno in cerca del giovanotto: quando l’hanno messo sotto non lo lasciano scappare più!","YES"
"Alvaro_Corrado-Vent_anni-1930","Alvaro Corrado","Vent anni","1930","Proprio così. Appena si accorgevano, i borghesi, che quello era il senso, e la tromba pareva spiccicare le parole una per una, si animavano, le ragazze ridevano come se fossero state trovate con le mani nel sacco; i soldati andavano al passo, al passo, fuori col passo, alta la vita, seri seri. E lui, Bandi, non c’era; si accorgeva, che non c’era, il suo compagno di fila; ce n’era un altro al posto suo, che ansava e respirava in un’altra maniera; fra duecentocinquanta uomini la mancanza di uno era già un poco di luce di meno.","YES"
"Alvaro_Corrado-Vent_anni-1930","Alvaro Corrado","Vent anni","1930","E lui, al campo, non ci sarebbe stato. “Mi porteranno in ambulanza?” domandava il Bandi all’infermiere. “Non siamo mica in guerra!” replicava quello.","NO"
"Alvaro_Corrado-Vent_anni-1930","Alvaro Corrado","Vent anni","1930","No, non voleva rimanere nell’infermeria, e provava, su e giù, se gli riusciva di camminare senza dolore, ma non sentiva il pavimento sotto il piede, e si guardava l’arto malato come una macchina che non vuol funzionare. Si accorgeva per la prima volta che il corpo umano si può guastare, né più né meno d’un orologio, gli parve che con questo malanno fosse finita una parte della vita, e il senso d’immortalità che accompagna l’età felice. Eccole là le cinque dita, come le teste di un animale maligno.","YES"
"Alvaro_Corrado-Vent_anni-1930","Alvaro Corrado","Vent anni","1930","Riprovava a camminare in una certa positura, come per ingannare il dolore e il gonfiore; ma nulla. Lo trovarono ai piedi del lettuccio che si sollevava a fatica. L’infermiere che gli diede una mano gli andava dicendo: “Stia in riposo.” “Ma guarirà?” domandava il Bandi.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ma certo, ma certo che guarirà.” “Perché,” aggiunse il Bandi, “non vorrei non poter fare il mio dovere. Sarebbe troppo brutto, troppo…” Gli pareva di aver preso un’infermità a tradimento, che questa si volesse prender gioco di lui. Era il suo dovere, quello di essere pronto, valido, di partire; non sapeva neppure perché lo prendesse una fretta così irragionevole, e il letto gli paresse un riposo non meritato.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli sembrava che tutti si sarebbero accorti della sua assenza, che lo avrebbero notato, sulla strada dove egli andava ogni sera, la strada dove lo vedevano da anni; che i suoi padri accennassero verso di lui scotendo la testa, nei ritratti del salotto, come parlando di un nipote indegno di loro. Il letto dell’infermeria era conciliante, offriva un buon riposo, come se dalle membra dell’infermo uscisse tutta la stanchezza delle marce e delle sveglie mattutine, simile all’umidità dei muri quando comincia l’estate. Si assopì.","YES"
"Alvaro_Corrado-Vent_anni-1930","Alvaro Corrado","Vent anni","1930","Sognava lunghe marce, e lui che non poteva camminare, lo lasciavano indietro, si trovava sperduto in una campagna silenziosa: suo padre sul cavallo, in uniforme, passava accanto a lui solitario e non lo riconosceva, come una pianta spersa per la pianura. Passava anche Luca Fabio, e accanto a Luca Fabio c’era una donna, che non riusciva a distinguere se fosse la signora che andava a trovarlo, l’Ammeri, o Elsa, e ridevano insieme. Ma gli faceva più male quando gli sembrava che fosse Elsa, la ragazza che amava.","NO"
"Alvaro_Corrado-Vent_anni-1930","Alvaro Corrado","Vent anni","1930","“Coraggio, coraggio,” diceva ancora la voce dell’infermiere che gli scopriva il piede e lo fasciava, “tante marce di meno.” Ma intanto al campo avrebbero fatto le tende, e lui non ci poteva stare, sotto la tenda. La tromba lo chiamava inutilmente e aveva l’aria di dire: ‘Tu puoi anche non rispondermi; da te non mi aspetto nulla.’ Voltandosi sull’altro fianco gli tornava a mente l’Elsa, in un gioco che avevano fatto insieme, in giardino, con lei. C’erano i fratelli di Elsa, e questo era accaduto prima che andasse soldato.","YES"
"Alvaro_Corrado-Vent_anni-1930","Alvaro Corrado","Vent anni","1930","Si trattava di dire: ‘È arrivato un bastimento carico di…’ e lanciare verso uno dei presenti un fazzoletto annodato; chi lo riceveva doveva subito rispondere. Il fazzoletto se lo tiravano continuamente lui ed Elsa, i fratelli sorridevano, Elsa arrossiva, ma non poteva resistere dal buttarlo sempre ad Attilio, e Attilio lo rilanciava a lei. Nel sonno il fazzoletto si trasformava in piume che volavano fra di loro, fiori, e qualche cosa come un bacio, sì, sì, baci, baci.","YES"
"Alvaro_Corrado-Vent_anni-1930","Alvaro Corrado","Vent anni","1930","Il fazzoletto era di Elsa e aveva un profumo innocente. Continuavano questo gioco assorti e seri. La sera scendeva, i fratelli si allontanavano, essi rimanevano a lanciarsi il fazzoletto ancora un poco, ancora un poco.","NO"
"Alvaro_Corrado-Vent_anni-1930","Alvaro Corrado","Vent anni","1930","A un tratto, levandosi per seguire i fratelli, egli incontrava la sua mano e la stringeva senza volerlo. Elsa stava ferma e guardava in alto. Il gioco era finito.","NO"
"Alvaro_Corrado-Vent_anni-1930","Alvaro Corrado","Vent anni","1930","Li aspettavano nel salotto a terreno dove era preparata la cena. Ed ecco che all’improvviso nel cielo era salita una stella straordinaria, che sembrava quella apparsa nella notte della nascita di Gesù, una stella fiammeggiante. Tutto il casamento era alla finestra.","NO"
"Alvaro_Corrado-Vent_anni-1930","Alvaro Corrado","Vent anni","1930","Nel sonno il Bandi la rivedeva, ma non poteva muoversi, come aveva fatto quella volta che era rientrato subito in casa e aveva chiuso spaurito la finestra, senza dir nulla a nessuno; ma questa volta non poteva staccare un passo, e rimaneva incantato a guardare l’astro; la cena, nel suo sogno, aveva un’importanza decisiva; come allora la voce di Elsa lo chiamava, ed egli provava un piacere straordinario ad essere chiamato così da lei, nel buio; ma non si poteva muovere, ora chiamavano, lo invitavano da lontano, alla fine suo padre stesso appariva stupito e addolorato. Ora faceva degli sforzi enormi per staccare gli occhi da quella stella, e i passi dalla terra; vi riusciva alla fine, tutti sulla porta lo incoraggiavano; non sapeva come in questo fatto fosse impegnato tutto il suo onore. Alla fine si presentava a tavola, tutti erano contenti, lui stesso lo era.","YES"
"Alvaro_Corrado-Vent_anni-1930","Alvaro Corrado","Vent anni","1930","Elsa gli sorrideva bevendo il primo sorso d’acqua nel bicchiere fresco e trasparente. Mentre ella inghiottiva l’acqua come una bimba assetata, lui stesso sentiva di aver sete. Svegliandosi, gli parve di seguitare a sognare.","NO"
"Alvaro_Corrado-Vent_anni-1930","Alvaro Corrado","Vent anni","1930","C’era l’Elsa accanto a lui ed egli sbigottiva di trovarsela così vicina. Come aveva fatto? Ma poi, dall’altro lato, volgendo il capo come per scacciare un sogno troppo forte, vide sua madre e sua sorella.","YES"
"Alvaro_Corrado-Vent_anni-1930","Alvaro Corrado","Vent anni","1930","Ai piedi del letto c’era la signora Ammeri. I vestiti delle donne, i loro occhi, le loro mani, erano intorno a lui morbidi e coloriti in quel bianco dell’infermeria, come piante ombrose in un giardino investito dal sole dell’estate. Vedeva di sotto in su le loro facce, reclinate dolcemente, e gli pareva che quelle labbra gli sorridessero.","NO"
"Alvaro_Corrado-Vent_anni-1930","Alvaro Corrado","Vent anni","1930","Avevano il mento con una curva morbida. Si ricordò che nel portafogli, nella tasca della giacca appesa lì vicino, teneva una fotografia di Elsa, fatta in una stagione lontana, sulla riva del mare, e l’Elsa era ancora adolescente. Ella non lo sapeva, e neppure sua madre lo sapeva.","NO"
"Alvaro_Corrado-Vent_anni-1930","Alvaro Corrado","Vent anni","1930","Disse tranquillamente: “Mi fa male, oh, mi fa male!” ma gli pareva che qualcuno sospettasse una simulazione da parte sua, e non sapeva come dirlo. “Ma guarirò, devo guarire; adesso i miei compagni sono al campo, e io non ci sono. La vita del campo è bella; si sta in un paese e si dorme sotto la tenda.","YES"
"Alvaro_Corrado-Vent_anni-1930","Alvaro Corrado","Vent anni","1930","Fanno esercitazioni nei boschi. C’è un fiume. Ma guarirò, poi?","YES"
"Alvaro_Corrado-Vent_anni-1930","Alvaro Corrado","Vent anni","1930","Non vorrei…” Sua madre replicava: “Perché ti prendi tanta pena? Sono cose che si guariscono. Lo ha detto il medico.","NO"
"Alvaro_Corrado-Vent_anni-1930","Alvaro Corrado","Vent anni","1930","Oh, sai che tra poco arriva il babbo?” “Bravo, il babbo! Ma questa storia doveva capitarmi proprio ora! Davvero ti ha detto il medico che non rimango così tutta la vita?” “Oh, tutta la vita!” rise l’Elsa che non sapeva cosa dire.","YES"
"Alvaro_Corrado-Vent_anni-1930","Alvaro Corrado","Vent anni","1930","La madre intanto gli accomodava il letto, e gli stese sul viso il lenzuolo, per poi rimboccarlo meglio, come aveva sempre fatto da quando era bambino: come allora, egli si trovò in quel bianco, con un’impressione sgradevole, quasi di soffocamento. Ma per non contrariarla lasciò fare, e pensò solamente: ‘Quando avrò un figlio, non permetterò che gli buttino il lenzuolo sulla testa.’ Fu una liberazione quando la madre finì di rassettare il letto, e gli accomodò il lenzuolo con una carezza intorno al collo. Ora egli guardava l’Elsa, e poi la sorella, e pensava che con un piede così non si poteva fidanzare con l’Elsa; dopo la guerra, sì.","YES"
"Alvaro_Corrado-Vent_anni-1930","Alvaro Corrado","Vent anni","1930","E sua sorella non si fidanzava? Forse anche l’uomo che ella amava in segreto era soldato? O forse aspettava lui, che lasciasse la casa e divenisse più grande?","YES"
"Alvaro_Corrado-Vent_anni-1930","Alvaro Corrado","Vent anni","1930","Non era proprio brutta la sorella, era anzi graziosa; aveva un poco dell’uomo negli occhi e nella fronte. Quando era piccolo, e non capiva quel che diceva, egli prometteva sempre di sposarla lui. “E che succede fuori?” domandò.","YES"
"Alvaro_Corrado-Vent_anni-1930","Alvaro Corrado","Vent anni","1930","“Nulla,” disse subito la madre. Non gli volevano dire altro per timore che se ne impressionasse? Non riusciva a immaginare che cosa accadesse fuori: gli pareva che, nelle ventiquattro ore passate, fosse successo qualche cosa di straordinario, pensiero assai comune fra i malati.","YES"
"Alvaro_Corrado-Vent_anni-1930","Alvaro Corrado","Vent anni","1930","“E il tuo compagno, quel Fabio, che cosa fa?” domandò la madre. “È partito anche lui per il campo. Mamma, ma non lo sai che Fabio è un personaggio curioso?","NO"
"Alvaro_Corrado-Vent_anni-1930","Alvaro Corrado","Vent anni","1930","È naturale come la terra, e direi che è un poco selvaggio. Non si crede neppure che esistano tanti giovani seri in Italia; eppure esistono. Bisognerebbe farsi raccontare la sua vita; è un uomo.","YES"
"Alvaro_Corrado-Vent_anni-1930","Alvaro Corrado","Vent anni","1930","Io voglio bene a Fabio, e vorrei che andassimo insieme…” “Dove?” “Quando saremo ufficiali. E pensa che in fondo non conosce nulla della vita, ed è come se avesse vissuto cento anni. Lo sai mamma che non sa neppure aprire il cancello d’un ascensore?","NO"
"Alvaro_Corrado-Vent_anni-1930","Alvaro Corrado","Vent anni","1930","È selvaggio, ti dico, ma…” “Non dici che sarebbe meglio ottenere una licenza, e che tu venissi a curarti in casa?” “No, cara. A maggio tutti dobbiamo essere ufficiali, e io invece avrei la nomina in ritardo. Meglio che stia qui.","NO"
"Alvaro_Corrado-Vent_anni-1930","Alvaro Corrado","Vent anni","1930","Tanto non durerà mica molto. Ti ha detto per caso il medico che non guarisco più?” “Ma no, sta’ tranquillo, figliolo.” Ecco, ora gli davano certi pacchetti che tenevano in mano. Quello dell’Elsa conteneva certi biscotti su cui era scritto: ‘Margherita’.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma perché non ci doveva essere scritto ‘Elsa’? La signora Ammeri aveva messo sul tavolino una bottiglia: ‘Champagne’. La signora Ammeri aveva un profumo forte; col vestito di primavera sembrava più sottile, aspra e dolce insieme.","YES"
"Alvaro_Corrado-Vent_anni-1930","Alvaro Corrado","Vent anni","1930","L’Elsa la guardava mentre ella non vi faceva caso, per ritrarre subito gli occhi appena ella se ne accorgeva: c’era nello sguardo di Elsa un rispetto e una curiosità infantili. Gli occhi di Attilio le dissero: ‘Come sei bella, Elsa!’ Ma ella pareva rispondere: ‘La signora Ammeri può vestire da signora, sbracciarsi e tingersi.’ La signora Ammeri, che si era accorta di queste occhiate, metteva in mostra le braccia nude sotto il leggero mantello, e le mani con gli anelli come il segno d’un grado. “Dove sono andati, dunque, i suoi compagni?” domandò.","YES"
"Alvaro_Corrado-Vent_anni-1930","Alvaro Corrado","Vent anni","1930","“In una campagna presso la Sieve, sotto Pratolino.” Attilio disse questo nome volgendosi a Elsa; la madre di Elsa aveva un podere proprio a Pratolino; egli le aveva incontrate insieme una volta, che tornavano in calesse giù per la china, e lui risaliva coi soldati; Elsa lo aveva subito riconosciuto, fra tante facce, ed egli ricordava che ella si era orientata verso di lui, come se l’avesse chiamata. Durante il discorso tornò ancora il nome di Fabio. Elsa levò gli occhi di nuovo sulla signora Ammeri, la quale rispose con un’occhiata che voleva dire: ‘Maliziosa!’ Eva Ammeri aveva una vita ricca e tranquilla, non aveva altro da fare che occuparsi di sé stessa; era venuta col marito in Italia per un tempo che avevano progettato breve, al massimo fino all’estate.","YES"
"Alvaro_Corrado-Vent_anni-1930","Alvaro Corrado","Vent anni","1930","La sua curiosità verso tutto era irresistibile, e uno dei fondamenti del suo carattere: una curiosità di primo impulso, come quella dei bambini, e come i bambini, a un certo punto molto presto, si distraeva, lasciava la presa, si abbandonava ad altro, e di solito a una specie di torpore distratto. Voleva piacere, non soltanto come vogliono piacere tutti, ma per una specie di gioco innocente, quasi fosse stata tenuta molto tempo sola, lontana dal mondo. La sua curiosità e la sua voglia di mostrarsi acquistavano, da quel tanto di straniero che era nei suoi modi, qualcosa di nuovo e di ingenuo.","NO"
"Alvaro_Corrado-Vent_anni-1930","Alvaro Corrado","Vent anni","1930","E il suo parlare: uno strano miscuglio di veneto e di napoletano, con inflessioni anglosassoni, che doveva essere la storia della sua vita sociale negli incontri di emigrata in America. I suoi rapporti col Bandi, che formavano la timida e segreta gelosia di Elsa, sentimento che questa respingeva come se non vi avesse diritto, a ogni modo come troppo più forte di lei, erano nati dalla curiosità. Suo marito, un uomo tarchiato e angoloso, non piaceva molto alla signora Bandi; parlava anch’egli con un accento veneto, ma più spiccato, e gli veniva dai suoi primi anni passati nel Levante, dove era nato, a Smirne.","NO"
"Alvaro_Corrado-Vent_anni-1930","Alvaro Corrado","Vent anni","1930","Si sapeva che era molto amico di Cirus, un personaggio di cui si parlava molto a quei giorni, come uomo di affari e di affari politici. La curiosità di Eva Ammeri verso Attilio Bandi era stata per tutto l’inverno una variante delle sue gite. Il Bandi le faceva conoscere la città, e le perdonava certe estasi davanti a edifici di nessun valore.","NO"
"Alvaro_Corrado-Vent_anni-1930","Alvaro Corrado","Vent anni","1930","Come molte straniere, in Italia, ella si fidava troppo di quello che costoro chiamano intuizione, ed era sicura di riconoscere lo stile del Rinascimento dove lo vedesse. Ne parlava come d’una razza di cavalli o di cani, la preferita. L’idea di andare a cercare Luca Fabio dove egli aspettava meno di vederla, come un’apparizione, era una delle sue fantasie, non insolita del resto, c’era da crederlo: aveva quel tanto di romantico e di morbido che le veniva dalle mescolanze di razza che influivano sulla sua natura.","YES"
"Alvaro_Corrado-Vent_anni-1930","Alvaro Corrado","Vent anni","1930","Forse, in questo caso, era un altro il sentimento che la spingeva, più profondo e migliore; comunque, lo mascherava con un certo piacere dell’avventura, e con un essere che stimava innocuo, davanti al quale avrebbe agito in condizioni di superiorità. Quando, un pomeriggio, apparve la sua carrozza, prima ai piedi del colle, lungo il quale era disposto l’attendamento, vuoto a quell’ora, poi per la strada del paese, e i curiosi guardavano l’insolito equipaggio, la strana signora capì di essersi abbandonata a un impulso troppo forte e pericoloso. Fra i soldati che andavano per l’abitato, Luca Fabio non c’era; sporgendosi un poco dal finestrino, accennando con la mano, domandò a qualcuno di quelli: non avevano veduto Luca Fabio, ma forse più in là, oltre il ponte sulla Sieve.","YES"
"Alvaro_Corrado-Vent_anni-1930","Alvaro Corrado","Vent anni","1930","La carrozza prese quella strada; c’erano dei soldati, difatti, e alcuni sulla riva del fiume, intenti a un’operazione assai semplice: lavavano certi panni, in ginocchio sulla riva, nello stesso atteggiamento delle lavandaie, e qualcuno aspettava pazientemente che una camicia o un fazzoletto stesi sull’erba terminassero di asciugarsi. Le parve di riconoscere in uno di quegli uomini Luca Fabio; ma forse si era sbagliata; allora le parve assai ridicola la sua impresa, se non riconosceva neppure colui che cercava. Fabio vide la carrozza sul ponte, la riconobbe; si coricò in terra, nascondendosi dietro a una pianta.","YES"
"Alvaro_Corrado-Vent_anni-1930","Alvaro Corrado","Vent anni","1930","La carrozza andò avanti come se seguitasse un viaggio. Allora Luca Fabio risalì sul ponte, guardando quell’apparizione. Vide che dal rettangolo di vetro dietro la carrozza qualcuno guardava; si aprì lo sportello, ne discese una donna.","NO"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio la riconobbe, si sentì mancare, fece per volgerle le spalle, con un moto subitaneo e istintivo. Invece si sentì chiamare per nome. Quest’apparizione, che forse aveva desiderata, lo metteva in un orgasmo invincibile, avrebbe voluto fuggirla.","YES"
"Alvaro_Corrado-Vent_anni-1930","Alvaro Corrado","Vent anni","1930","Eva invece pareva non accorgersi del suo imbarazzo, e neppure della sua uniforme di fatica in cui stava come in un sacco. Cominciò a dirgli che il Bandi stava meglio, che aveva parlato di lui, e che ella, passando di qua, aveva voluto dargli notizie dell’amico. Egli rispondeva, ora ostile ora conciliante e gentile: “Grazie.","NO"
"Alvaro_Corrado-Vent_anni-1930","Alvaro Corrado","Vent anni","1930","Grazie. Grazie.” Per parlare di qualche cosa le disse: “Fra poco, se lei ripassa di qua al ritorno, ci vedrà andare a dormire sotto la tenda, al suono d’un valzer. Ci svegliamo e andiamo a letto al suono d’un ballabile.","NO"
"Alvaro_Corrado-Vent_anni-1930","Alvaro Corrado","Vent anni","1930","È un lusso e un’allegria della vita del campo. Abbiamo le tende piantate in un vigneto, e il vigneto è stato potato. Le viti gemono, gemono, una linfa chiara che vien voglia di berla.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma non sa di nulla. Io l’ho assaggiata. Cioè, sa di vite.” Avevano lasciata la carrozza sulla strada, camminavano insieme oltre il ponte.","YES"
"Alvaro_Corrado-Vent_anni-1930","Alvaro Corrado","Vent anni","1930","Eva mostrava le mani fuori dei guanti, lo guardava vicina di sotto la veletta che le macchiava la parte superiore del viso come delle efelidi delicate. Pareva allegra di trovarsi là. Luca Fabio pensava alla camicia che aveva steso ad asciugare: ‘Purché non me la rubino.’ Da vicino, tutto di lei gli sembrava prezioso, e tutto un gioco infantile: un simbolo di veste, un simbolo di tutte le cose, un mondo di cose piccole, eleganti, finite, e in esse sembrava di sentire la voce e il tratto brusco dell’uomo che le disfa, come per un dispetto fra ragazzi.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma, a sentirla vicina, ella era tutt’altra cosa da quella che Fabio aveva sognato, o meglio: le sue fantasie intorno a lei erano una realtà più forte della donna che teneva vicina. Nella sua fantasia egli si immaginava, sol perché pensava a lei, forte e bello, ed eccolo che nella realtà trascinava malamente un grosso paio di scarpe imbarazzanti, e in tasca aveva un largo fazzoletto giallo su cui era stampata la penisola italiana e gli stemmi delle province. Questa realtà non era tale da piacergli e, con la fantasia dei giovani di vent’anni, amava meglio le cose lontane che le vicine, le cose impossibili più che le possibili, e alla realtà preferiva i riflessi sognati.","YES"
"Alvaro_Corrado-Vent_anni-1930","Alvaro Corrado","Vent anni","1930","Eva era invece disposta a trovare tutto bello, e la vita del campo, e il paesaggio, e la primavera che suonava gonfia intorno col brusio del fiume e le piante in succhio. A un certo punto a Fabio, che si domandò la ragione di quell’incontro, e non trovandone nessuna, balenò l’idea che Eva fosse una spia; una pazza idea, ma la più semplice; per un poco vi si attaccò, senza domandarsi neppure che cosa ella avrebbe potuto spiare da lui, soldato, che non aveva altro segreto che il suo numero di matricola. Eva era elegante, pareva bella; che cosa poteva pensare, lui, di più ragionevole?","YES"
"Alvaro_Corrado-Vent_anni-1930","Alvaro Corrado","Vent anni","1930","Perciò accolse con una certa incredulità, e come se non dicesse a lui, questo principio di discorso: “Io vorrei, Fabio, che noi diventassimo amici, e, quando torna a Firenze, che ci vedessimo un poco. Non le farebbe piacere?” Certo, certo, egli rispondeva. Ma a quelle parole gli si allacciò un altro pensiero: ella stessa non doveva sapere la ragione delle sue parole; in quel momento doveva credere di fare qualche cosa che costituisse un merito, di essere utile a qualcuno, di compiere un atto di grande bontà ‘verso i poveri soldatini’, come era facile sentire dalle donne.","YES"
"Alvaro_Corrado-Vent_anni-1930","Alvaro Corrado","Vent anni","1930","Ne era offeso. Gli parve che confermasse questi suoi pensieri una frase di lei: “Attilio Bandi è un uomo fortunato; ha gente che pensa a lui e che lo ama. E lei, ha qualcuno che l’ama?” Fabio fece un cenno evasivo.","YES"
"Alvaro_Corrado-Vent_anni-1930","Alvaro Corrado","Vent anni","1930","Ella si distrasse subito: che bellezza! aveva trovato certi fiori che non aveva più veduto dalla sua infanzia. Come si chiamavano in italiano?","YES"
"Alvaro_Corrado-Vent_anni-1930","Alvaro Corrado","Vent anni","1930","Nella sua lingua materna si chiamavano sirene. Sirene quei fiori? Non si sarebbe detto: piccoli e modesti.","YES"
"Alvaro_Corrado-Vent_anni-1930","Alvaro Corrado","Vent anni","1930","Ognuno si ricorda di questi fiori dell’infanzia, e ognuno ha il suo. Ne era intenerita. Vedeva, dentro ai minuti calici, i colori d’un tempo remoto, il giallo e il bigio; aveva sempre fantasticato davanti a quella piccola dimensione, e vi fantasticava ora.","YES"
"Alvaro_Corrado-Vent_anni-1930","Alvaro Corrado","Vent anni","1930","Eccoli, non aveva coraggio di coglierli, come se esistessero soltanto in un ricordo; Luca Fabio si curvò; ella trasalì appena sentì un lieve strappo e disse: “No, no, li lasci stare!” “A me,” disse riprendendo la strada, “piacerebbe molto fare un viaggio come si usava una volta con le diligenze, percorrere le strade lunghe attraverso i paesi, fermarsi alle osterie, sedersi a tavola, fra tante facce nuove, quando entra la gente con la voce e gli atti di personaggi di commedia; vedere le gravi ostesse giudiziose, affacciarsi alle finestre delle stanzette imbiancate, con quegli specchietti, quei mobili intirizziti. Sarebbe bello, e non pensare più a nulla, lasciare tutto il mondo delle case delle città, tutto. Quando viene la primavera, sento sempre questo richiamo.","YES"
"Alvaro_Corrado-Vent_anni-1930","Alvaro Corrado","Vent anni","1930","Adesso che vedo i soldati ci penso più spesso. Questa mattina mi sembrava di cominciare davvero un viaggio simile, ed ero molto contenta. Ma a un’osteria dove mi sono fermata mi sono subito sentita sola, e nello stesso tempo non abbastanza sola.” Luca Fabio pensò che ella parlasse per parlare e per farsi ascoltare da qualcuno; cercava un significato diverso e uno scopo alle parole di lei.","YES"
"Alvaro_Corrado-Vent_anni-1930","Alvaro Corrado","Vent anni","1930","Vederla ora sotto questo cielo, che respirava di quando in quando forte gonfiando il petto al fresco sentore della campagna, e guardava il mondo intorno con occhi teneri e lucidi, era un fatto che lo conciliava di nuovo con lei, e nello stesso tempo gli faceva sentire come egli era forte, come stava ad agio di fronte alla natura, con un privilegio che lo poneva di colpo alla pari di lei. Perciò fu meno sospettoso e guardingo, e la conduceva per le strade dei campi come in un grande ricevimento che facesse in onor suo; come invitati le presentava piante ed alberi, e dalle prime foglioline dei vivai riconosceva quello che sarebbe venuto fuori alla buona stagione. Ella non sapeva proprio nulla, né i nomi delle piante né la loro vita breve.","NO"
"Alvaro_Corrado-Vent_anni-1930","Alvaro Corrado","Vent anni","1930","Egli le raccontò di aver conosciuto in treno un emigrato che tornava dall’America dove faceva contrabbando di alcoolici; tornava in Italia dopo venticinque anni, e ne era partito a dieci; veniva dal Canadà; lo vedeva ridere da solo, affacciato al finestrino, e a un certo punto non resistette a star zitto, e gli aveva detto: ‘È curioso, io non avevo mai veduto i limoni attaccati al loro albero. Li avevo sempre veduti al mercato.’ Fabio conosceva, di certe piante disordinate e che crescono dove possono, l’uso che se ne fa presso il popolo come rimedi: e indicava difatti certi calici verdi e carnosi, che amano le pietre e i muri vecchi: ottimi per calmare piaghe e gonfiori. Eva era come un’invitata, e passava tra quel mondo come in un folto di persone, che non volesse urtare, in un ricevimento animato.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ma noialtri,” aggiunse Fabio, “non siamo fatti per vedere la natura, perché la consideriamo uno spettacolo. Per chi ci vive in mezzo è bella quando promette buoni frutti, e ci se ne accorge come un medico della salute d’un bambino. Una pianta bella è una pianta utile, e c’è una simpatia e un’attenzione che lega il padrone a un albero che promette bene.","NO"
"Alvaro_Corrado-Vent_anni-1930","Alvaro Corrado","Vent anni","1930","Non ha mai veduto, quando passano accanto a un albero di questi, come i contadini danno una manata al tronco, che è una carezza?” “Com’è bravo a conoscere le piante, lei!” “Ce l’ho nel sangue. Per me sono compagni e amici. Quando ero bambino, a maggio e a giugno, passavo le giornate per i campi, e sa che cosa facevo?","NO"
"Alvaro_Corrado-Vent_anni-1930","Alvaro Corrado","Vent anni","1930","Battevo con un bastone su una lastra di rame, per scacciare gli uccelli che fanno danno ai seminati.” “Tutta la giornata?” “Fino a che tramontava il sole. E in quell’occasione ho fatto conoscenza intima con la terra.” “Tutta la giornata!” esclamava Eva Ammeri. Pareva stupita di questa scoperta.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ma ce ne sono ancora dei ragazzi che fanno questa vita?” “Ci saranno sempre, e la civiltà non ha inventato nulla, né lo inventerà, per sostituire questa operazione. Non ne vale la pena. Credo che lo abbiano fatto i ragazzi dei tempi, e lo faranno poi sempre, fino a che ci saranno i seminati.” “Ma che fatica!” “Già, ma intanto si impara a conoscere la terra, le nuvole, gli uccelli, e noi stessi e la fatica umana.” “Lei dev’essere molto buono, caro Fabio!” disse ella con uno slancio.","NO"
"Alvaro_Corrado-Vent_anni-1930","Alvaro Corrado","Vent anni","1930","“È facile essere buoni. A chi serve?” “Per stare tranquilli con sé stessi.” “Confesso che non mi piacerebbe poi sempre di stare tranquillo. Non essere tranquilli con sé stessi significa aver compiuto qualche cosa.","NO"
"Alvaro_Corrado-Vent_anni-1930","Alvaro Corrado","Vent anni","1930","Per conto mio, io mi sento troppo calmo. Essere inquieti vuol dire aver vissuto.” “Non lo dica. Vedrà, quando non potrà fuggire sé stesso, e capita anche per cose lievi, vedrà che non è bello.","NO"
"Alvaro_Corrado-Vent_anni-1930","Alvaro Corrado","Vent anni","1930","No, non è bello. Lei ora può portarsi dietro tutto sé stesso, dormirci insieme, con sé stesso, e tutto è chiaro, e quando rimane solo e pensa a sé, non deve nascondere il viso e torcere gli occhi davanti a nulla. Invece, ad avere uno di quegli angoli bui dove non si vuol guardare è dove tocca di guardare di quando in quando!","YES"
"Alvaro_Corrado-Vent_anni-1930","Alvaro Corrado","Vent anni","1930","E poi si vede un mondo innocente, gente come lei, come Attilio, come la sorella di Attilio, come ce ne saranno nel mondo tanti e tanti, come fra di loro ce ne sono molti, allora non se ne può più di un carico che non si può buttar via, che è dentro di noi o che non cadrà altro che con noi. Anche a voler fare del bene non si riuscirebbe a farne abbastanza, e ad ogni modo sarebbe un bene fatto per sé stessi, per il proprio piacere, per alleviare un poco di quella…” “Inquietudine?” “Inquietudine.” “Perché? Lei ha fatto del male a qualcuno?” domandò Luca Fabio levando gli occhi su Eva, con una curiosità infantile.","YES"
"Alvaro_Corrado-Vent_anni-1930","Alvaro Corrado","Vent anni","1930","“Io? No. Parlavo così.” “C’è chi è nato per il male, e allora non può provare nessun rimorso.","NO"
"Alvaro_Corrado-Vent_anni-1930","Alvaro Corrado","Vent anni","1930","È la sua vita e il suo stato naturale. Io mi ricordo di un tale, al mio paese, che, uscito dal seminario, s’innamorò di una donna, e davanti a questa scoperta, imprevista nella sua vita, dovette perdere la testa, bastonò suo padre e ferì la stessa donna che amava. Il male gli dovette apparire come un segno di vita e addirittura una prova di vitalità, dacché la sua vita era sempre stata indirizzata al bene.","YES"
"Alvaro_Corrado-Vent_anni-1930","Alvaro Corrado","Vent anni","1930","Anzi, questo giovane trovò molti compagni e imitatori, e per queste persone fare il male voleva dire essere uomini. Nessuno di questi ha mai avuto, a quanto sappia, il più piccolo pentimento. Essi erano convinti che fosse questa la loro parte nella vita.","NO"
"Alvaro_Corrado-Vent_anni-1930","Alvaro Corrado","Vent anni","1930","Che rimorso può avere il lupo che sbrana la pecora? Per loro, vivere significava far del male.” “Ma perché, dunque, lei, parlava l’altro giorno in casa Bandi, di bellezza, di bontà, di grandezza, se non ci crede?” “Io ci credo. Perché io sono la pecora, ecco tutto; ma so che esistono i lupi.","YES"
"Alvaro_Corrado-Vent_anni-1930","Alvaro Corrado","Vent anni","1930","Io credo alle cose più alte, che gli uomini hanno inventato per risollevare e riscattare la loro natura. La differenza tra noi e i nostri vecchi sta appunto in questo: che essi credevano al bene come missione dell’uomo, come stato naturale. Noialtri invece crediamo profondamente al male come radice dell’universo.","NO"
"Alvaro_Corrado-Vent_anni-1930","Alvaro Corrado","Vent anni","1930","Ci vuole molta maggior forza a vivere, per noi.” “E se, domani, uno che ha compiuto sempre il male ha la rivelazione del mondo più alto e migliore, dell’innocenza, del sacrificio, e ha pietà improvvisa verso tutto quello che è colpito dal male, che cosa avviene in lui, secondo lei? Che cosa farà?” “Non ci ho mai pensato. Passerà dalla parte degli agnelli, la nostra parte.” La carrozza li seguiva al passo.","NO"
"Alvaro_Corrado-Vent_anni-1930","Alvaro Corrado","Vent anni","1930","Erano arrivati in un viale lungo e diritto, fiancheggiato da piante basse; di qua e di là non si vedeva nulla, altro che il cielo, e sembrava di essere sperduti in una terra remota e abbandonata. Luca Fabio volle tornare indietro, perché si avvicinava l’ora della ritirata. E congedandosi diceva: “Io non ho mica delle teorie, signora, e le ho detto le prime cose che mi sono venute in mente, e quelle cui credo.","NO"
"Alvaro_Corrado-Vent_anni-1930","Alvaro Corrado","Vent anni","1930","È la prima volta che penso a queste cose per discorrerne.” “Vuole che l’accompagni in carrozza?” domandò Eva. “Vado a piedi. Grazie.” “Ci rivedremo?","NO"
"Alvaro_Corrado-Vent_anni-1930","Alvaro Corrado","Vent anni","1930","Siamo dunque amici, caro Fabio?” “Sì, sì” egli replicò senza guardarla. Si allontanò per togliersi allo sguardo di lei che si sentiva addosso. Sentì la carrozza che si scrollava, lo schiocco della frusta e il tonfo degli zoccoli dei cavalli sulla terra sonante.","NO"
"Alvaro_Corrado-Vent_anni-1930","Alvaro Corrado","Vent anni","1930","Allo svolto vide l’attendamento e gli pareva d’essere in un canto del Tasso. Era contento di vivere, e di pensare che abitava in quelle tende dove sentiva, la notte, il fresco della rugiada che scendeva dal cielo, e avrebbe voluto spiarne la caduta. Eva Ammeri poteva dirsi bella; ad ogni modo doveva esserlo stata assai; Luca Fabio aveva sempre considerato il privilegio della bellezza come un mondo proibito; ora invece si era veduta vicina la bellezza in persona, aveva sentito la confessione della sua debolezza e della sua sofferenza, e non riusciva a conciliare tutte queste cose in una sola.","YES"
"Alvaro_Corrado-Vent_anni-1930","Alvaro Corrado","Vent anni","1930","Tornando a Firenze (il campo era durato quindici giorni, e la compagnia era stata richiamata da un ordine improvviso), non poté dispensarsi dal vederla, per quanto la evitasse. Ella pareva tenervi molto. Si ricordava dei gradi percorsi dalla loro amicizia come lente conquiste.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma la frase decisiva nei loro rapporti era stata quella con la quale Fabio era entrato direttamente nel suo passato: ‘Lei ha fatto del male a qualcuno?’ Da questo momento, si accorgeva, era entrato nel suo cuore, era qualcuno per lei. Questa impressione, di contare qualche poco nel cuore d’una donna, gli era nuova; aver contatto con una creatura diversa e privilegiata, avere stabilito una confidenza e un’amicizia, era una prova di umanità per lui, e ne era contento. Cominciò a interessarsi di lei come d’una malata, si sentì più forte, si sentì uomo.","YES"
"Alvaro_Corrado-Vent_anni-1930","Alvaro Corrado","Vent anni","1930","Discorrendo, egli le aveva detto come prima la sua bellezza lo avesse tenuto in rispetto, come aveva considerato sempre la bellezza una conquista simile alla ricchezza e alla fama; Eva a questa confessione era stata presa da una specie di rimpianto, e aveva detto: “Bella? Forse lo sono stata; ma ora, mi conosco, lo so io…” Poi confessò: “La bellezza, ammettendo che io l’abbia mai avuta, è una cosa pericolosa, e io avrei preferito non avere questo dono tanto integralmente. Da questa è provenuta gran parte della mia solitudine nella vita.","NO"
"Alvaro_Corrado-Vent_anni-1930","Alvaro Corrado","Vent anni","1930","Aspetto, ora, di essere tranquilla.” “E come?” “Forse quando avrò la forza di ritirarmi in qualche luogo. Quello che mi sembra straordinario nella vita è come noialtri rimaniamo, in fondo, sempre gli stessi ragazzi d’un tempo. A me, per esempio, che già penso di concludere, sembra di dover ancora aspettare la rivelazione di quello che dovrò fare, come una volta aspettavo di scegliere la mia strada nell’avvenire.","NO"
"Alvaro_Corrado-Vent_anni-1930","Alvaro Corrado","Vent anni","1930","L’uomo non cresce mai, non è mai adulto. Forse questo dipenderà dai mutamenti della mia vita, come ho cambiato cielo, e non ho, in fondo, nessuna terra che ami e cui mi possa legare. In Boemia, in America, in Italia, conosco paesi diversi, e nessuno è mio e di nessuno sento nostalgia o bisogno.","YES"
"Alvaro_Corrado-Vent_anni-1930","Alvaro Corrado","Vent anni","1930","Quattro lingue so parlare e nessuna veramente mia; la mia vita è stata una stagione interminabilmente provvisoria, non ho terra sotto i piedi e non l’avrò mai. Sono un’eterna emigrata.” Luca Fabio vedeva ora le proporzioni di questa donna, considerata nella sua fantasia come cosa altissima, diventare umane e vicine. Ella parlava volentieri di queste cose; Luca Fabio ascoltava senza guardarla, e per lui in quel momento quella voce non aveva origine precisa, arrivava da uno spirito invisibile; tanto che, levandosi, più basso di lei alta coi suoi gioielli, le sue sete, il viso lavorato dai belletti che nascondevano le insidie degli anni, gli sembrava di trovarsi davanti a un’altra donna, e non riusciva a riannodare con lei i discorsi che aveva tenuti a lungo quando la distingueva poco in viso, e la sentiva soltanto vicina come una pura voce.","YES"
"Alvaro_Corrado-Vent_anni-1930","Alvaro Corrado","Vent anni","1930","Ella lasciava sui tavoli dei caffè due o tre bicchieri di bevande forti, ed era un segno di lei e della sua inquietudine. Sapeva molte cose su di lei, ora, e questo alleggeriva Eva Ammeri che lo cercava, qualche volta, per parlare di sé stessa; e parlare, per lei, era crearsi. Fabio aveva momenti di ribellione, si sentiva pieno di queste confidenze, e aveva l’impressione di non poterle tenere, di conoscerla troppo, e di non aver più posto per le sue libere fantasie di prima.","YES"
"Alvaro_Corrado-Vent_anni-1930","Alvaro Corrado","Vent anni","1930","Vi si ribellava talvolta, lo slancio sentimentale che aveva avuto verso di lei gli pareva perire soffocato sotto tanta confidenza, e lo difendeva ancora; ma ella gli confidava quello che nella sua vita era superfluo, e accidentale, come una signora che affida il suo ombrello al cavaliere mentre calza i guanti; ma era implacabile, e fatte le prime confessioni minute sulla sua infanzia, i suoi giorni dell’adolescenza, che ridipingeva per sé stessa a vivi colori, arrivò a dirgli come si era ribellata ad avere figli, come aveva odiato il marito per un certo tempo della sua vita, come avevano avuto litigi furibondi perché egli voleva adottare un bambino per averne uno in casa. Era troppo. Luca Fabio tornava in caserma posseduto da queste confessioni, non riusciva a metterle insieme, Eva era davanti a lui come un personaggio più inesplicabile a mano a mano che diveniva più chiaro.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Essere in pace con sé stessi’ aveva detto più volte. Una volta raccontò che, viaggiando in treno attraverso uno Stato dell’America, un viaggiatore, un pazzo, evidentemente, si mise a supplicarla e a baciarle i piedi; poi aveva aperto uno sportello e si era precipitato nel vuoto. Ella non aveva avuto coraggio di suonare l’allarme.","YES"
"Alvaro_Corrado-Vent_anni-1930","Alvaro Corrado","Vent anni","1930","Certi giorni, non si sa per quale ragione, forse per amor di contraddizione, si metteva a difendere una patria qualunque, con accanimento, non convinta lei stessa, per difendere qualche cosa e per avere l’impressione di difendere una terra che voleva amare. Alla fine di aprile i rapporti fra Eva e Fabio erano arrivati a questo punto. Fabio la seguiva con un’avidità di sapere che superava la sua stessa attrazione verso quella donna; ella non poteva fare a meno di lui, cioè di vederlo, di parlargli, di mostrarsi.","YES"
"Alvaro_Corrado-Vent_anni-1930","Alvaro Corrado","Vent anni","1930","Il Bandi era ancora infermo, ma già in via di guarigione. Con lui Luca Fabio si confidava e gli diceva spesso: “Quella donna mi fa male, mi fa male!” Ed era vero. Prima di tutto aveva finito a confidargli tutta sé stessa, scendendo così dal piedistallo fantastico su cui Fabio l’aveva collocata, ed egli non avrebbe voluto tanto.","NO"
"Alvaro_Corrado-Vent_anni-1930","Alvaro Corrado","Vent anni","1930","Da principio, quando ella parlava della sua infanzia, della sua adolescenza, della sua giovinezza, Fabio pensava con angoscia: ‘E io non c’ero!’ Questa era gelosia, e dietro a questa constatazione sorgeva una domanda: ‘E io, oggi, che cosa sono io per lei?’ Ora, nella vita presente di Eva, non si vedeva lo stesso, e questo l’offendeva, gli pareva giusto di dover contare qualche cosa, se la vedeva per molti giorni della settimana, e se ella si confidava a lui. Si sentiva come un cestino di cartaccia, dove si buttano tutte le lettere d’un passato, lacerate in fretta. E tuttavia gli era riserbata talvolta l’illusione di contare per qualche cosa.","YES"
"Alvaro_Corrado-Vent_anni-1930","Alvaro Corrado","Vent anni","1930","Allora ella lo compensava con improvvise tenerezze, o con itinerari che gli parevano misteriosi e predisposti. Per esempio, una sera era tornato in caserma tutto vibrante per uno di questi avvenimenti: ella aveva predisposta una passeggiata; andava avanti per la strada d’un colle, saliva a un certo punto alcuni rozzi scalini, ed egli, seguendola, aveva l’agio di considerare come era agile e bella nell’atto di salire, vedeva il suo piede leggero, il tallone della sua scarpa esiguo e forte, che reggeva quella sua struttura perfetta come una colonna regge un tempio, il movimento snodato del busto da cui partivano rotondi, come uno strumento musicale, i fianchi; ella lo guidava verso la voce d’una fontana e pareva ascendere, veduta di sotto, alle cime degli alberi e alle nubi: per un momento la sua testa toccava le cime dei cipressi, e il cielo. Di lassù vedevano la città sottostante, ella vi cercava la casa dove abitava senza riuscire a trovarla; la caserma si vedeva bene, col suo colore giallo e rosa, sull’Arno lento e denso.","NO"
"Alvaro_Corrado-Vent_anni-1930","Alvaro Corrado","Vent anni","1930","Egli aveva creduto, lungo la salita, che ella per un momento tentennasse e cadesse, come per fargli un dono, ed era pronto a raccoglierla. Quella sera stessa gli aveva stretto le mani congedandosi, le aveva tenute un poco fra le sue. Ma a queste estasi, provenienti da elementi incerti e fluttuanti, succedevano nel cuore di Fabio rivolte e odii; egli era convinto di odiarla, la odiava; ma ecco che al più piccolo richiamo di lei la cercava di nuovo.","NO"
"Alvaro_Corrado-Vent_anni-1930","Alvaro Corrado","Vent anni","1930","Tornavano a piacergli quelle alternative di sentimenti, e non capire, andare a tentoni; che lei lo cercasse gli dava una voluttà di possesso, più inebriante di un amore sicuro. A volte, quando Eva, indulgendo a un gusto strano che si ritrova fra gente del nord, indossava vesti e cappelli di fogge insolite che richiamavano alla memoria certe acconciature di secoli passati, e da quadro, Fabio ne era inebriato, la trattava come più piccola di lui, acquistava un tono involontariamente superiore; questa donna non gli pareva più la stessa. In uno dei suoi ritorni, dopo un’assenza di alcuni giorni, richiamato da un biglietto di lei, la trovò nel salotto, sdraiata su un divano, con un vestito di lievissimo velo ricamato di fiori; e fiori teneva sul guanciale, accanto ai capelli biondi, come se dormisse con loro, e questo atteggiamento aveva qualche cosa di intimo e di segreto.","YES"
"Alvaro_Corrado-Vent_anni-1930","Alvaro Corrado","Vent anni","1930","C’era una luce discreta, la casa era divenuta silenziosa. Eva diceva di essere inferma ed era pallidissima. Una pantofola le era caduta sul tappeto, ella aveva il piede scoperto sotto la calza trasparente.","NO"
"Alvaro_Corrado-Vent_anni-1930","Alvaro Corrado","Vent anni","1930","Fabio sentiva un’insolita felicità come se fosse stato ammesso a contemplare un mistero, e la gioia di questo momento era immobile, silenziosa, compiuta. Aveva timore di parlare. Fu una confidenza gelosa l’atto di lei che, aggiustandosi il guanciale, levava il braccio di adolescente.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma, con l’istinto dei giovani, capì di essere entrato soltanto come uno spettatore a quella visione, che se Eva era malata e stanca la dominava un altro sentimento assai più forte, ed egli era il piccolo angelo innocente che si trova dipinto talvolta sulle spalliere dei letti coniugali. Questa idea di un altro, che non conosceva, di cui sentiva la presenza come di un essere più forte di lui, sebbene egli fosse senza speranza e non ardisse neppur pensare a Eva come cosa sua, lo attristò. Ora capiva chiaramente d’essere soltanto un confidente e uno spettatore; l’amor proprio del giovane si sentì sferzato da questo pensiero.","YES"
"Alvaro_Corrado-Vent_anni-1930","Alvaro Corrado","Vent anni","1930","Avrebbe voluto lasciarla, ma ella cominciò a parlare quasi si accorgesse di come era dibattuto. Domandava se egli avesse mai provato una grande delusione, se avesse mai amato qualcuno prima per accorgersi poi di non amarlo e di volerlo amare; amare l’amore di ieri, malinconia irrimediabile. Si fece luce nella mente di Fabio, una luce crudele; Eva amava suo marito, era chiaro, era ammalata di lui, voleva amarlo, per lo meno, contro qualche cosa che glielo impediva: a ogni modo amava il dottor Ammeri che si era presentato nella sua prima vita.","YES"
"Alvaro_Corrado-Vent_anni-1930","Alvaro Corrado","Vent anni","1930","Il dispetto di Fabio divenne gelosia, sconforto, ira. Dunque egli non era mai entrato per nulla nella mente di lei? Che cosa avevano fatto fino a quel giorno?","YES"
"Alvaro_Corrado-Vent_anni-1930","Alvaro Corrado","Vent anni","1930","E i fiori colti nei boschi, e le gite in carrozza, le lunghe carezze alle sue mani, e il mostrarsi di lei in veste negletta, e le parole di lei che a barlumi lo avevano esaltato e inebriato: nulla, nulla. Fu quello un momento in cui sentì come sia poco aver vent’anni, come la forza degli uomini sia ben altro, le passioni profonde e mortali, il dolore altissimo. Vent’anni.","YES"
"Alvaro_Corrado-Vent_anni-1930","Alvaro Corrado","Vent anni","1930","Vent’anni era come non aver sesso, nel significato spaventoso per cui soffriva la metà dell’umanità, non esser capaci di sentirsi forti e crudeli, come la vite tenera non ha ancora la forza di avvilupparsi all’albero vicino. Fabio avrebbe voluto in quel momento esser capace di compiere il male, ma si accorgeva che anche questa era una scienza misteriosa; con voce rotta disse quello che gli turbinava nella mente, ma si accorgeva di non esser neppure capace di sfiorare quell’argomento. Una volta ancora nella sua vita gli toccava di sentire invidia della sofferenza umana.","YES"
"Alvaro_Corrado-Vent_anni-1930","Alvaro Corrado","Vent anni","1930","Meglio che alle parole, Eva lo capì al tono, allo stupore, al pallore. Fabio si sentiva un viso pallidissimo e fisso. “Siamo stati buoni compagni,” ella disse, “ci siamo voluti bene, e io avevo bisogno di lei, caro Fabio, come ne ho ancora bisogno.” E che cosa se ne faceva Fabio di quel bene?","YES"
"Alvaro_Corrado-Vent_anni-1930","Alvaro Corrado","Vent anni","1930","Gli tornò a mente il suo primo pensiero, e cioè che ella agisse in quel modo, concedendogli il privilegio di confidarsi a lui e di mostrarglisi, come a un fanciullo un padre affettuoso scopre lentamente il mondo, e lo innalza per farglielo godere. Ma che bisogno aveva lui che lo illudesse? E in fondo sentiva di doverle qualche cosa: aver sentito vicina e tenera la voce di una donna, aver avuto l’illusione d’esserne amato, il piacere di amarla, aver fatto conoscenza con le sue mani premurose, coi suoi sguardi, le sue vesti, i suoi capelli, aver sognato di lei, essere stato introdotto nei suoi pensieri e nelle sue passioni.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma il dispetto di vederla soffrire per un altro cancellava in lui ogni altra considerazione, vederla bruciare nel fuoco di passioni che egli non si sentiva capace di accendere, passioni virili, lo rivoltava contro sé stesso e contro di lei. “Perché lo ha fatto, signora Eva?” “Caro Fabio,” ella disse, “è stato bello essere amici come siamo stati. Io avevo bisogno di lei, e forse lei aveva bisogno di me.” Allora gli parve d’esser derubato di qualche cosa di profondo che possedeva lui solo, di una essenza che ella avesse aspirato e consumata tutta.","YES"
"Alvaro_Corrado-Vent_anni-1930","Alvaro Corrado","Vent anni","1930","“Del resto,” egli disse a un certo momento, “io non ne ero degno.” “Perché parla così? Quando vi penserà, da lontano, a questi giorni nostri, le farà bene.” ”Lei ha voluto fare della beneficenza,” disse egli bruscamente “e io non ne avevo bisogno.” Ma non disse quello che per la millesima volta gli veniva alla bocca, e cioè che l’amava. Fece per levarsi e per congedarsi, ma mentre si avviava alla porta alcune voci nell’ingresso lo arrestarono con una mano sul pomo della porta.","NO"
"Alvaro_Corrado-Vent_anni-1930","Alvaro Corrado","Vent anni","1930","Eva si era levata di scatto e stava anch’ella in ascolto fissando due occhi incerti e spaventati su Fabio. Il quale le domandò con un’occhiata che cosa dovesse fare, se uscire o rimanere; ma ella pareva impietrita, fissava la porta, fissava Fabio; una voce d’uomo, e doveva essere d’un uomo giovane, rispose forte alla donna che aveva aperto: “Lo aspetterò, anche se dovessi star qui dieci ore; è la quinta volta che passo di qua senza trovarlo. E se non mi lascia qui aspetterò davanti alla porta.","NO"
"Alvaro_Corrado-Vent_anni-1930","Alvaro Corrado","Vent anni","1930","Tanto lo conosco, il dottor Cirillo Ammeri.” Eva andava cercando in terra la sua pantofola, era balzata in piedi, teneva il pugno sulla mano di Fabio che stringeva il pomo della porta, e gli mormorava: “Non apra, non apra!” Gli teneva la mano nella sua, una mano divenuta fredda e umidiccia. “Ma in casa,” replicava la domestica al visitatore, “in casa non c’è che la signora, e la signora sta anche poco bene.” “Mi faccia parlare con la signora, intanto, se il dottor Ammeri non c’è. Io devo parlare con qualcuno, e ad ogni modo sappia che mi conoscono, e forse mi aspettano.” “Ma se le dico che sta male.” “Non fa nulla.” Eva spingeva ora la porta con tutte le sue forze, come se qualcuno la volesse aprire violentemente; a queste ultime parole si sentì mancare, cadde con un tonfo a sedere in terra, stringendo ancora la maniglia come se stesse sul punto di annegare.","NO"
"Alvaro_Corrado-Vent_anni-1930","Alvaro Corrado","Vent anni","1930","“Io devo parlare col dottor Cirillo Ammeri, con la signora Ammeri, altrimenti,” diceva la voce terribile, “parlerò con le mura, che mi ascolteranno, vi assicuro che mi ascolteranno. Tutta la terra mi ascolterà. Dite che c’è il signor Romano Vitali.","NO"
"Alvaro_Corrado-Vent_anni-1930","Alvaro Corrado","Vent anni","1930","La signora ha inteso parlare di me. Mi conosce, anzi. Se ne ricorda certamente.” A questo nome Eva Ammeri fu in piedi.","YES"
"Alvaro_Corrado-Vent_anni-1930","Alvaro Corrado","Vent anni","1930","Si mise a gridare: ‘No, no, no!’ Ma una mano brusca e forte girò la maniglia sotto il pugno di Fabio, aprì la porta con una scrollata. Un uomo giovane, alto, bruno, forte, era sulla porta, fu nella stanza, guardò Fabio, guardò la donna che in piedi, rigida, lo fissava. Gli occhi di lei percorsero tutta la sua persona come se aspettasse di vederla più bassa, e conquistavano quella statura palmo per palmo, come se misurassero un pericolo.","YES"
"Alvaro_Corrado-Vent_anni-1930","Alvaro Corrado","Vent anni","1930","“Che cosa vuole?” domandò fiocamente. “Sono il figlio di Vito Vitali, signora. Lei non mi aspettava tanto presto, credo, dall’America qui.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma io non l’ho cercata, creda, e non cerco nessuno. Soltanto le montagne non s’incontrano, è vero? Ed eccoci qui di nuovo.","NO"
"Alvaro_Corrado-Vent_anni-1930","Alvaro Corrado","Vent anni","1930","Quanti anni sono passati? Soltanto cinque. Che cosa abbiamo fatto in questi cinque anni?","YES"
"Alvaro_Corrado-Vent_anni-1930","Alvaro Corrado","Vent anni","1930","Il Signore lo sa. Io avevo quindici anni, e sono divenuto un uomo. Lei è cambiata poco, e forse si è un poco affinata.","YES"
"Alvaro_Corrado-Vent_anni-1930","Alvaro Corrado","Vent anni","1930","Aspetto suo marito. A che ora rientra in casa suo marito?” Il tono di questo discorso era calmo, ma stridente; si capiva che egli avrebbe potuto dire qualunque cosa, con quell’impeto rattenuto, e le frasi che gli uscivano di bocca pareva che significassero ben altro, che avrebbe potuto compiere un qualsiasi atto ed Eva non lo avrebbe impedito; stava in piedi come un padrone. Lo stesso Fabio era rimasto immobile e senza parola.","NO"
"Alvaro_Corrado-Vent_anni-1930","Alvaro Corrado","Vent anni","1930","Eva Ammeri gli si era posta accanto, come cercando protezione. Quest’atto non sfuggì al visitatore il quale riprese con la sua voce fredda e implacabile che agli orecchi della Ammeri pareva facesse vibrare i vetri, i cristalli, e incrinasse il soffitto. “Non abbia paura di me, signora.","NO"
"Alvaro_Corrado-Vent_anni-1930","Alvaro Corrado","Vent anni","1930","Io non sono uno spettro. Non sono qui per far male. Sono qui anzi per fare qualche cosa che darà del bene, al mio cuore almeno.","NO"
"Alvaro_Corrado-Vent_anni-1930","Alvaro Corrado","Vent anni","1930","Io sono orfano e non soltanto di padre, come ella sa molto bene, ma anche di madre. Mia madre è morta da un anno. Le mie sorelle lavorano in una fabbrica, e io da quel giorno, il 25 gennaio del 1910, ho lavorato in una piantagione di caffè nel Brasile, con un mio zio.","NO"
"Alvaro_Corrado-Vent_anni-1930","Alvaro Corrado","Vent anni","1930","Non sono più stato, da allora, a Chicago. Ma mia madre ha voluto morire là dove era morto mio padre. Il Signore ci ha aiutati, ugualmente.","NO"
"Alvaro_Corrado-Vent_anni-1930","Alvaro Corrado","Vent anni","1930","Lei sa perché dico ugualmente. Io sono in Europa per la guerra. Da oggi il mio nome è Vitale Guerra.","NO"
"Alvaro_Corrado-Vent_anni-1930","Alvaro Corrado","Vent anni","1930","Se mi acchiappano i nostri austriaci m’impiccano, perché io sono italiano, ma suddito austriaco.” Che cosa volevano dire queste parole? Se egli le avesse dette seduto, davanti a un servizio da tè, sarebbero sembrate le più pacifiche e naturali del mondo; ma parlava in piedi, immobile, come chi legga un destino, solenne come un’ombra. “No, no, no!” balbettava Eva Ammeri.","YES"
"Alvaro_Corrado-Vent_anni-1930","Alvaro Corrado","Vent anni","1930","“Sono venuto a servire il mio paese. E ho saputo che il dottor Ammeri era qui. L’ho voluto rivedere.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo ricordo vagamente, ma lo ricordo.” Come per cancellare un’impressione che si era delineata nella signora Ammeri, e che pareva stupirla ancor più della sua presenza, aggiunse subito: “Io so tutto; so pure di non poter fare nulla. E a che scopo? Il dottor Ammeri, corrotto da una donna che era stata amante di mio padre, che aveva un figlio di mio padre, errore giovanile, d’accordo… si prestò…” “Non ascoltare, Fabio!” gridò improvvisamente Eva.","NO"
"Alvaro_Corrado-Vent_anni-1930","Alvaro Corrado","Vent anni","1930","Si era buttata sul divano, coprendosi la testa con un cuscino, come se la cospargesse di cenere. “Questa donna, che aveva riserbata una parte cospicua dell’eredità di mio padre, temendo che egli si pentisse, pregò il dottor Ammeri di aiutarla. Mio padre era malato.","NO"
"Alvaro_Corrado-Vent_anni-1930","Alvaro Corrado","Vent anni","1930","Il dottor Ammeri sentenziò che era necessaria un’operazione. Il dottor Ammeri era nostro amico, anche; e nessuno poteva pensare che egli appartenesse a quella categoria di medici, non rari in America, che per una lieve malattia, che costerebbe troppo poco, aprono subito la pancia alla gente, e la ricuciono, magari levando l’appendice per fare qualche cosa, e per guadagnarsi il prezzo dell’operazione in qualche modo. Il dottor Ammeri era amico di casa, mi aveva tenuto qualche volta piccino sulle ginocchia.","NO"
"Alvaro_Corrado-Vent_anni-1930","Alvaro Corrado","Vent anni","1930","Fece l’operazione. Riuscì perfettamente. Mio padre era morto assassinato nel modo più irreprensibile.","YES"
"Alvaro_Corrado-Vent_anni-1930","Alvaro Corrado","Vent anni","1930","La donna aveva raggiunto il suo scopo; il dottor Ammeri ebbe, credo, qualche cosa di quella vistosa sostanza. A ogni modo, anche mia madre gli pagò l’operazione.” Romano Vitali aveva parlato in piedi, con un gesto meccanico della mano, levando e abbassando l’indice ora di una mano ora dell’altra. Pareva che raccontasse la trama di un dramma veduto a teatro la sera prima.","NO"
"Alvaro_Corrado-Vent_anni-1930","Alvaro Corrado","Vent anni","1930","La signora Ammeri, con la testa sotto il cuscino, si chiudeva con le mani le orecchie, ma non poteva di quando in quando non ascoltare quella voce; aveva udito tutto. Al silenzio che era succeduto a questo racconto, levò il viso, sedette, con la calma di chi, vedendo compiersi un avvenimento tante volte temuto, irreparabile, scopre in esso una liberazione. I suoi capelli biondi, nel disordine e a quella luce, parevano smorti; un poco di belletto le disegnava ancora la bocca pallida, ma, a metà cancellato, ne faceva qualche cosa d’informe, come una piaga.","NO"
"Alvaro_Corrado-Vent_anni-1930","Alvaro Corrado","Vent anni","1930","I suoi occhi corsero a Luca Fabio; egli la misurò un poco come se la incontrasse dopo un lungo intervallo di tempo, e la trovasse invecchiata; ne aveva pietà, ma una pietà immobile e senza conforto. Meccanicamente aprì la porta, vi guardò dietro, come per vedere se qualcuno origliava; nessuno; richiuse; e questo fatto, che non vi fosse nessuno, parve compensare Eva. Si era fatto nella stanza un silenzio cupo, in cui pareva che non soltanto le fibre dei tre astanti fossero sconvolte da un tremito, ma che le stesse travi della casa, le assi, si scotessero e si scardinassero; un silenzio che non era se non uno scricchiolìo, come di denti che si scuotono nel loro alveolo.","NO"
"Alvaro_Corrado-Vent_anni-1930","Alvaro Corrado","Vent anni","1930","E fuori era il cielo sereno, sulla sera lunga a finire, impigliata ai campanili e alle croci delle cupole, e la città si restringeva come nella pianta antica delle antiche mura, e con le stesse prospettive d’una vecchia stampa. Eva si accorgeva in quel momento che erano tornate le rondini. “Ma perché, ma perché?” domandò ella all’improvviso.","YES"
"Alvaro_Corrado-Vent_anni-1930","Alvaro Corrado","Vent anni","1930","La sua voce fece piombare più forte e più duro il silenzio, come un coperchio che si ribadisse e si sigillasse su di lei. Alcuni tonfi al piano di sopra, di bambini che giocavano, e che spesso l’avevano molestata, ora le ricordavano che c’era una vita libera e felice; e suonava un passo leggero, mai udito, che solo in quel silenzio si poteva udire, un passo di bambino che percorreva una stanza, picchiettando dolcemente per tutta la casa, leggero leggero, come se fosse un uccellino. Ma il girare improvviso di una chiave nella serratura sembrò sovrumano.","NO"
"Alvaro_Corrado-Vent_anni-1930","Alvaro Corrado","Vent anni","1930","Eva balzò in piedi, fu sulla porta. Il marito entrò. Capì.","NO"
"Alvaro_Corrado-Vent_anni-1930","Alvaro Corrado","Vent anni","1930","“Che cosa vuole questo signore?” domandò torvo di sotto gli occhiali. “Sono io, Romano Vitali; non mi riconosce?” “Fuori, fuori, fuori di qua!” gridò Cirillo Ammeri indicando la porta. Urlava come un forsennato.","NO"
"Alvaro_Corrado-Vent_anni-1930","Alvaro Corrado","Vent anni","1930","E volgendosi alla moglie: “Che cosa ti ha detto?” Ella si era rifugiata in un angolo, e Luca Fabio cercava inutilmente di sostenerla. Ella rifiutava ogni aiuto, respingeva quelle mani che tante volte aveva strette, chiudeva gli occhi per non vedere. Si stringeva le orecchie per non sentire.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma capì in un lampo, sentendo di nuovo un silenzio greve e soffocante, che accadeva qualche cosa: il suo buio era tempestato di colpi che prima le erano parsi i battiti delle sue stesse vene, il vibrare dei suoi stessi orecchi. Aprendo gli occhi vide Romano con le spalle al muro, e il marito che lo picchiava forsennato, come intento a togliergli e a cancellargli ogni sembianza umana. Gli teneva in un pugno i capelli, e con l’altro andava vibrando colpi su quel viso, battendolo punto per punto con una diligenza lucida e folle.","NO"
"Alvaro_Corrado-Vent_anni-1930","Alvaro Corrado","Vent anni","1930","“Via, via!” gridò Luca Fabio, e si attaccò con tutte le forze a quel pugno, brandito come un martello, riuscendo a tenerlo. Ma dalla bocca di quell’uomo partì un rigurgito di saliva, che colpì negli occhi il giovane. “Che hai detto?” andava gridando.","NO"
"Alvaro_Corrado-Vent_anni-1930","Alvaro Corrado","Vent anni","1930","“Che hai detto a mia moglie? Perché glielo hai detto?” Luca Fabio si era messo fra i due. Cirillo Ammeri andava cercando inutilmente la moglie, e agitava la mano come per tenerla.","NO"
"Alvaro_Corrado-Vent_anni-1930","Alvaro Corrado","Vent anni","1930","Romano Vitali era rimasto immobile, come aveva ricevuto i colpi, in piedi, con le spalle alla parete. Lo sputacchio gli colava sul viso. Cavò fuori calmo il fazzoletto, si asciugò.","NO"
"Alvaro_Corrado-Vent_anni-1930","Alvaro Corrado","Vent anni","1930","Un occhio gli faceva sangue. Si sentiva palpitare le labbra. Disse: “Anche questo hai fatto.” “Vattene!” gridò Cirillo Ammeri.","NO"
"Alvaro_Corrado-Vent_anni-1930","Alvaro Corrado","Vent anni","1930","“Vattene e non mi comparire più dinanzi.” Eva voleva accostarsi all’uomo percosso, ma fu come se inciampasse, e gli cadde ginocchioni ai piedi, con la fronte sul pavimento. In quel momento, come se camminassero sopra di lei, udì passi che si avviavano alla porta, e l’eco della porta che si chiudeva, che svegliava voci e rumori da tutte le scale, voci e rumori subito spenti, rimasti fuori della porta che si era sigillata, le pareva, per sempre. La voce di suo marito disse in quel silenzio su tre toni diversi: “Eva, Eva, Eva.” Dov’erano i cipressi di quel tale casolare e che dovevano indicarlo di lontano?","YES"
"Alvaro_Corrado-Vent_anni-1930","Alvaro Corrado","Vent anni","1930","I cipressi scarniti e piegati dal vento, sulla cima più alta delle colline fra casolare e fienile; lo spiazzo doveva farvi una curva come una schiena d’asino. Lassù sembrava di veder correre la vesticciuola del bimbo come una vela; ma no che era impossibile; era invece un panno disteso ad asciugare, perché il bambino non camminava ancora, era impossibile; era nato a gennaio, aveva appena quattro mesi. Luti lo andava a trovare.","YES"
"Alvaro_Corrado-Vent_anni-1930","Alvaro Corrado","Vent anni","1930","Lo aveva mandato lassù quando il piccino contava appena sette giorni; la balia era venuta a prenderselo, era entrata col suo passo pesante, un poco inclinata in avanti, come un animale pieno di latte e più del solito prono; aveva messo fuori tranquilla la sua mammella cilestrina e dura, con un capezzolo scabro dove era descritta la storia d’una lunga maternità. Tranquillamente aveva stretto fra le dita quella mammella, uno zampillo di latte irrorava il viso del bambino che alla prima boccata si addormentava. Poi la donna se lo era portato via, come se lo rubasse.","NO"
"Alvaro_Corrado-Vent_anni-1930","Alvaro Corrado","Vent anni","1930","Luti, nella sua camera, si fasciava stretto il seno. Erano passati quattro mesi. Luti scese dal treno, percorse la strada fino ai piedi delle colline, fissando la cima di quella che aveva cercato e che accennava coi suoi cipressi verso di lei.","NO"
"Alvaro_Corrado-Vent_anni-1930","Alvaro Corrado","Vent anni","1930","Ella non si era mai accorta che le cose avessero la voce che sentiva ora; la natura le appariva un gioco fanciullesco, e con questo gioco, come succede nell’umanità, a un certo punto tutto diventava forte e capace di generare. Ritornava all’animo della sua infanzia, quando da ogni cosa pensava di trarre un suo trastullo. Il mondo le pareva fondato per divertimento, e così semplice, che era rivedersi bambina in tutte le cose.","NO"
"Alvaro_Corrado-Vent_anni-1930","Alvaro Corrado","Vent anni","1930","Soltanto a un certo punto un tal gioco diventa grave e serio. Al freddo d’una svolta ombrosa alcuni uomini potavano un albero nudo; agli argini della strada fuggivano ruscelli leggeri; verdi ranocchi pendevano alle siepi. C’era un vivaio di pioppi sul ruscello.","NO"
"Alvaro_Corrado-Vent_anni-1930","Alvaro Corrado","Vent anni","1930","Più in là certi stalloni in un recinto stavano nobili, primo passo della natura verso un regno più alto; le ombre dei cipressi al sole dell’alba simile a un lume posato in terra, si stendevano sul terreno, e l’intrico delle ombre rosa azzurre faceva una rete sui colli a mammella. Il pianto di un bambino in un casolare la sollecitò, spiava come se dovesse ravvisarvi il suo. Il suo, lassù, la guardò appena per rifugiarsi in seno alla nutrice; l’aria lo aveva già brunito, era moccioso, rideva con la bocca sdentata; le sembrava di non essere stata lei a farlo.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli amici del piccino erano le galline e un cane indaffarato a correre di qua e di là. Viveva su quell’altura, in quel limbo, come se dovesse ancora nascere; intorno a lui i contadini gridavano nel lavoro, e la notte sognavano di gridare. Due ragazze adolescenti osservavano Luti, sognando la città che era laggiù, dietro il diaframma dei monti.","NO"
"Alvaro_Corrado-Vent_anni-1930","Alvaro Corrado","Vent anni","1930","Si tolse in braccio il suo bambino: “Non mi riconosci, Niccolò?” Niccolò rideva a lei vagamente, come se vedesse attraverso lei divenuta trasparente. E tutto quell’umidore di umori sul viso, come di un cagnuolo, come la inteneriva! “Sono la tua mamma, Niccolò.” Stava zitta e compresa, con quel raccoglimento caratteristico e volontario di chi è abituato poco ad atti religiosi esteriori; pareva si volesse convincere di averlo fatto lei, e ascoltasse una voce lontana che le parlasse.","YES"
"Alvaro_Corrado-Vent_anni-1930","Alvaro Corrado","Vent anni","1930","In città si sentì impregnata degli odori liberi della campagna, e stanca di una stanchezza leggera. Il pensiero del piccino le tornava a mente, e in un atto qualunque si fermava a ripensarlo; egli stava immobile nella sua fantasia, e rideva con la sua bocca umida e sdentata. Ma era bello rientrare ora di prima mattina nella città.","YES"
"Alvaro_Corrado-Vent_anni-1930","Alvaro Corrado","Vent anni","1930","Si trovava per le strade a un’ora insolita, perché aveva l’abitudine di dormire fino a mezzogiorno. Erano le dieci, e camminare le dava un piacere nuovo. L’aria l’aveva quasi ubriacata, l’aveva intrisa del polline nuovo e tutta si sentiva respirare come una foglia.","NO"
"Alvaro_Corrado-Vent_anni-1930","Alvaro Corrado","Vent anni","1930","Chiese e monumenti si levavano nell’aria limpida del mattino, nuovi, sembrava, ben diversamente chiari di come era abituata a vederli la sera, quando si fondono in una lieve polvere grigia e dorata e l’animazione e i lumi della città li fanno sembrare sfondi pallidi e remoti. Ma dovunque era odor di bosco, di grano verde, di glicini. Allora ebbe bisogno di pensare a un uomo, perché si sentiva bene; lo cercava per tutta la città, il suo pensiero bussava a qualche porta.","YES"
"Alvaro_Corrado-Vent_anni-1930","Alvaro Corrado","Vent anni","1930","Era vero che Lorici la cercava senza trovarla? Era il Mannai che glielo aveva detto. Il bosco e i campi e l’aria libera le suggerivano Lorici, mentre le strade della sua città lo facevano arretrare nella sua fantasia.","YES"
"Alvaro_Corrado-Vent_anni-1930","Alvaro Corrado","Vent anni","1930","A risentire, anche dopo una breve assenza, le cose della città come parenti, tutto stava in un’occulta armonia col suo essere più segreto, e non c’era più posto per altri. Un piacere raro, una fantasia sbrigliata e desta di prima mattina la rallegravano in ogni fibra, le facevano notare ogni cosa, e quelle che vedeva composte in una lunga morte ravvivavano in lei il piacere di vivere. Buffi di vento sollevavano una polvere arsa di rovina.","NO"
"Alvaro_Corrado-Vent_anni-1930","Alvaro Corrado","Vent anni","1930","Per la prima volta le pareva di notare come erano strette le porte e le finestre dei palazzi più antichi, e come erano freddi; la primavera rabbrividiva a quelle soglie e non riusciva a varcarle. Allora il senso della sua vita le si ripresentava chiaro e imperioso: vivere. Il suo pensiero cominciava a sbandarsi, nella stanchezza di aver respirato l’aria dei campi per ventiquattr’ore; pezzi di vita tornati improvvisi alla memoria, richiami, interferenze, elementi fluttuanti ed estranei la possedevano; si sentiva improvvisamente stanca di quella levataccia delle cinque, e avrebbe voluto nient’altro che ritrovarsi subito nel suo letto, assopita lungamente, fino a vedere alta, fusa, pigra, la luce pomeridiana.","YES"
"Alvaro_Corrado-Vent_anni-1930","Alvaro Corrado","Vent anni","1930","In quella stanchezza i suoi pensieri si rimescolavano senza logica, le si ripresentavano nei modi più imprevisti, in luci e in prospettive insolite, come i paesaggi visti dal treno in corsa si scompongono e si presentano nel più diverso ordine. Perché questa mattina le tornava a mente Lorici? Era forse un ritorno puntuale di qualche discorso tenutole qualche giorno prima, in un’ora simile a questa, o una memoria improvvisa suscitata da un accidente esterno; sembrava una sveglia che si mettesse a suonare all’ora fissata.","YES"
"Alvaro_Corrado-Vent_anni-1930","Alvaro Corrado","Vent anni","1930","Lorici l’andava cercando per la città: lo diceva il Mannai. Era troppo imprudente, il Mannai. Perché le parlava tanto di Cosma Lorici?","YES"
"Alvaro_Corrado-Vent_anni-1930","Alvaro Corrado","Vent anni","1930","Ella aveva risposto: “Se è tanto interessante, fammelo conoscer meglio.” Ma non glielo aveva mai portato. Ella diceva queste cose pettinandosi davanti a uno specchio; era un privilegio del Mannai assistere alla sua toeletta; ella lo evitava e gli concedeva di assistere mentre si legava i capelli. Del resto, stava attenta d’essere ben coperta.","NO"
"Alvaro_Corrado-Vent_anni-1930","Alvaro Corrado","Vent anni","1930","Il Mannai è ancora innamorato di lei, ma Luti non vuole più. Perché le parla sempre di uomini? Appena conosce una persona interessante ne parla subito a Luti, studia sul viso di lei l’impressione che le fa.","YES"
"Alvaro_Corrado-Vent_anni-1930","Alvaro Corrado","Vent anni","1930","Alle volte ella finge, assume un’aria golosa e dice: “Oh, fammelo conoscere, questo tipo.” Egli le stringe le mani e le dice spesso: “Luti, perché non torniamo a volerci bene?” Ella diventa seria, ha un moto di rivolta e dice di no. Sta attenta a non lasciare solo nella sua stanza il Mannai perché si metterebbe a frugare come un disperato. “Non ci sei che te, Luti,” egli le dice.","NO"
"Alvaro_Corrado-Vent_anni-1930","Alvaro Corrado","Vent anni","1930","Il Mannai è divenuto amico di Lorici, e parlano insieme di Luti. Si diverte, come un idoletto crudele, a spingerli uno verso l’altro e a non farli incontrare mai “Ma perché mi parli sempre di Lorici? Per gelosia, forse?","YES"
"Alvaro_Corrado-Vent_anni-1930","Alvaro Corrado","Vent anni","1930","Bene, io cercherò questo Cosma.” Mannai cerca di afferrarla e di baciarla; ella si ribella e si chiude con la mano la bocca: “Oh, sei troppo raffinato.” “Tu mi odii,” dice il Mannai, “come uno scolaro odia il maestro.” Luti ribatte passandosi il belletto sul viso: “Proprio così.” Questo fatto, che ella si stia a imbellettare senza curarsi di lui, offende Sergio Mannai; vuole assistervi, ma se ne risente come di un’offesa. Ella, davanti allo specchio, ha questo nome nella testa. “Ma dimmi, Sergio, che razza d’idea chiamarsi Cosma!","YES"
"Alvaro_Corrado-Vent_anni-1930","Alvaro Corrado","Vent anni","1930","Il tuo è un bel nome, ma troppo letterario. Già, sei un esteta!” Cosma, coi suoi occhi di ladro di montagna, dev’essere un uomo difficile e curioso. “Del resto, se io penso a Cosma Lorici, è tutta colpa tua, Sergio, lo sai?” Lorici è un uomo ancora capace di arrossire; lo ha detto Sergio.","YES"
"Alvaro_Corrado-Vent_anni-1930","Alvaro Corrado","Vent anni","1930","Le è entrato nel sangue improvvisamente; la occupa, è un fatto nuovo nella sua vita, sa cosa pensare, ora, e fantasticare; lentamente l’aspetto di quell’uomo le si trasforma nella mente; non immagina che cosa possa dirle quell’uomo; le piacerebbe immaginarselo mentre le parla e non vi riesce; Lorici è un personaggio chiuso ed ermetico, le sta davanti senza parole, coi suoi occhi fissi e lucidi. Ella conosce la scena che si svolse nello studio, quando si presentò il padre del Lorici, e quell’inizio di discorso, e il Lorici figlio che voleva baciare la mano a suo padre. Ma si usa ancora baciare la mano al padre?","YES"
"Alvaro_Corrado-Vent_anni-1930","Alvaro Corrado","Vent anni","1930","Lo ha raccontato il Mannai, e l’ha quasi sfidata a interessarsi d’un uomo tanto diverso dal solito, e che doveva farsi prete. Il Mannai si è preso gioco anche del modo di parlare dei due, e descriveva la mantellina nera del padre, di quelle che usava una volta. Allora Luti è insorta: “Tu non capisci, Sergio, che cosa vuol dire popolo.","NO"
"Alvaro_Corrado-Vent_anni-1930","Alvaro Corrado","Vent anni","1930","Anche io sono popolo” e si picchiava il petto duro che si scuoteva come un frutto al ramo. “Ah, no, Luti, tu non sei popolo, tu hai una razza, tu sei fiorentina. Da noi popolo e borghesia sono divisioni accidentali, e si nasce in una di queste classi per puro caso.” “Io sono popolo!” esclamava ancora Luti.","NO"
"Alvaro_Corrado-Vent_anni-1930","Alvaro Corrado","Vent anni","1930","“Non è vero.” La vestaglia che le scendeva sulle spalle mostrava l’armonioso attacco di tutte le membra, senza una sola avarizia, modellate da secoli; e dovunque in lei era un lusso di cose rifinite cui la veste non poteva che togliere splendore. Ella si ricorda degli uomini che ha conosciuto, dei loro atteggiamenti, delle loro passioni; corrono a lei come a un cibo da sbranare; ha resistito come se fosse inesauribile. Cercano in lei qualche cosa di fresco e di nuovo, e la memoria delle sere passate in una stanza chiusa, in un letto, non è più che un lungo sogno uguale.","YES"
"Alvaro_Corrado-Vent_anni-1930","Alvaro Corrado","Vent anni","1930","Ella conosce i risvegli improvvisi, la notte, quando l’uomo si ricorda di averla a fianco, o le tarde mattine quando la cameriera entra fra quell’arsura di tabacco e di baci, portando il caffellatte. Ella si leva sul letto e mangia contenta, l’uomo la guarda con gratitudine. Si ricorda poi come sempre l’hanno cercata gli stessi uomini, ed ella si è sempre levata libera, senza nessun rimpianto; ma quelli non riescono a togliersela dalla fantasia.","YES"
"Alvaro_Corrado-Vent_anni-1930","Alvaro Corrado","Vent anni","1930","Ha resistito sempre forte e dura all’assalto di quei vent’anni. La sera, quando va col suo uomo, la seguono compagnie di gente, e sulle soglie che ella varcherà le dicono buona notte fingendo di essere allegri, e guardano di sottecchi il suo uomo. Gli uomini sono come i ragazzi; la vorrebbero distruggere, spiantare come una forza della natura.","YES"
"Alvaro_Corrado-Vent_anni-1930","Alvaro Corrado","Vent anni","1930","La rivoltolano come la terra; ella è enorme, forte, giovane, ride dei loro inutili attacchi. Oh le notti coi lunghi discorsi, tra un bicchiere e l’altro, tra una sigaretta e l’altra; sono i momenti che le piacciono di più perché allora gli uomini si confessano. Anche ella parla interminabilmente, dice le sue cose in disordine, da quello che ha veduto al teatro e al cinema fino a suo figlio, sì, anche suo figlio; quando parla di suo figlio i più giovani si scostano da lei, e tacciono.","YES"
"Alvaro_Corrado-Vent_anni-1930","Alvaro Corrado","Vent anni","1930","Alla fine è presa da una grande tenerezza e allegria, abbraccia l’uomo, chiunque esso sia, abbraccia l’umanità giovane, la gioventù. La luce splende intorno fulgida e uguale su tutte le cose, è la luce delle lampade notturne, più splendenti che in qualunque ora; a lei non piace la menzogna di spegnere la luce; tiene gli occhi spalancati e guarda. Le piace di ritornare a parlare, e di dire quello che pensa della vita: ella pensa che gli uomini sono alla vigilia d’un destino più grande di loro.","YES"
"Alvaro_Corrado-Vent_anni-1930","Alvaro Corrado","Vent anni","1930","Non li invidia. Adesso odia i borghesi come certi cani odiano i bambini. I suoi nuovi amici, vestiti da soldati, tengono lunghi discorsi su di lei, ed ella lo sa.","YES"
"Alvaro_Corrado-Vent_anni-1930","Alvaro Corrado","Vent anni","1930","Sentono il bisogno di lei come d’un frutto d’estate. Ella li vede, la sera, che seguendola in gruppo non sanno come accaparrarsela, e ha già capito. A qualcuno tremano le mani, qualcuno è pallido e cupo.","NO"
"Alvaro_Corrado-Vent_anni-1930","Alvaro Corrado","Vent anni","1930","Alla fine non trovano di meglio che questa frase: ‘Vuoi restare con me questa sera?’ Ella è presa da un acre piacere, sente una tenerezza inconsulta verso l’uomo che le parla con voce soffocata, e le è difficile negarsi. Luti ripensa a tutte queste cose nella mattinata fresca, quieta e luminosa perché è domenica, e si sente nuova, diversa, selvaggia. Ha mai amato Luti?","YES"
"Alvaro_Corrado-Vent_anni-1930","Alvaro Corrado","Vent anni","1930","È difficile dirlo. Gli uomini sono come mille echi d’un solo pensiero, mille frammenti di una essenza. Accanto a loro vive e fantastica.","NO"
"Alvaro_Corrado-Vent_anni-1930","Alvaro Corrado","Vent anni","1930","Le piace di sentire che cosa dicono, che cosa pensano; cose forti e vive, di cui ella ha stupore e rispetto; anch’ella ha finito col ragionare come loro; si dibattono, gli uomini alle volte, davanti a una cosa qualunque, assai semplice per una donna; hanno concetti come il male e il bene, il possibile e l’impossibile, il giusto e l’ingiusto. Anch’ella ha imparato a distinguere queste cose fra loro. Sente però che è tanto inferiore a loro, e perciò li ama.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma Cosma, perché le viene in mente Cosma? Che sia l’amore, Cosma? Ed ecco la prende un timore di cose occulte, e un terrore dell’avvenire, come se avesse qualcuno da difendere.","YES"
"Alvaro_Corrado-Vent_anni-1930","Alvaro Corrado","Vent anni","1930","Ha veduto passare e scomparire dalla sua vita persone, altre l’hanno dimenticata del tutto, e non se ne è mai risentita. Ma ora, ripensando a Cosma, la stringe un’insolita paura dell’avvenire, e non sa come spiegarsi questo nuovo e piacevole fastidio. Purché Cosma non parta, purché la incontri una volta per caso.","YES"
"Alvaro_Corrado-Vent_anni-1930","Alvaro Corrado","Vent anni","1930","Che sia innamorata di Cosma? Ma se non lo conosce altro che di vista e non si ricorda che gli occhi. Insolita felicità illumina tutte le cose.","YES"
"Alvaro_Corrado-Vent_anni-1930","Alvaro Corrado","Vent anni","1930","Vorrebbe piangere e non sa come; le si stringe la gola. Si accorge che gli uomini sono egoisti e le fanno un’improvvisa ripugnanza. Se Cosma si presentasse a lei, oggi, gli farebbe dire che non è in casa.","YES"
"Alvaro_Corrado-Vent_anni-1930","Alvaro Corrado","Vent anni","1930","No, forse sarebbe meglio, forse, farlo aspettare, un’ora, due ore, e non mostrarsi, e farlo andar via deluso e umiliato. Ella vorrebbe sentirlo di là nel salotto, leggere impaziente un vecchio giornale che non lo interessa, fumare, tossire, sospirare, passeggiare su e giù. Ella questa volta starebbe ad ascoltare, farebbe sentire come nella sua stanza si muove, si mette un vestito; si sente lo stridìo della seta, il tonfo di una scarpetta scaraventata in terra, il letto che scricchiola come se lei si stesse alzando, il soffiare del polverizzatore; e Cosma penserebbe: ‘Il profumo di Luti.’ “Sergio,” ella dice al Mannai, “di’ al tuo Cosma che questa sera venga a cena da me.","YES"
"Alvaro_Corrado-Vent_anni-1930","Alvaro Corrado","Vent anni","1930","Non te ne dimenticare. Lo aspetto.” Dunque: poi ella entra con la sua più bella vestaglia, mentre Lorici ha perso la pazienza, la vestaglia di raso, che di dentro ha un colore suggestivo, grigio viola. Fa pensare, fa pensare, questo colore… Luti sente un brivido, vuole che Cosma soffra un poco.","YES"
"Alvaro_Corrado-Vent_anni-1930","Alvaro Corrado","Vent anni","1930","La giornata si è coperta, è divenuta cupa. Sarebbe bene che ella la passasse a letto, fino alla sera, fino all’arrivo di Lorici, senza conoscere le ore. Tra poco, le sembra, il mondo si capovolge, ma lei non è sola, ma aspetta qualcuno.","YES"
"Alvaro_Corrado-Vent_anni-1930","Alvaro Corrado","Vent anni","1930","Eccolo, Cosma Lorici, puntuale, alle sette. Luti aveva messo in libertà la donna di casa. Non aveva indossata la famosa vestaglia perché le sembrava troppo intima, e il Mannai una volta vi aveva malignato sopra; portava un abito sbracciato e scollato, da sera, verde chiaro come se dovesse andare a un ricevimento.","YES"
"Alvaro_Corrado-Vent_anni-1930","Alvaro Corrado","Vent anni","1930","Cosma, sulla porta, era rimasto un poco interdetto. Temeva di essersi sbagliato. Per lui ella era vestita a quel modo?","YES"
"Alvaro_Corrado-Vent_anni-1930","Alvaro Corrado","Vent anni","1930","Per lui era apparecchiata la tavola nel salotto? Si era messo a sedere, aveva acceso la sigaretta, ma poi si accorgeva di stare sul divano come nella sala d’aspetto d’una stazione. Sentiva in cucina rimestare.","YES"
"Alvaro_Corrado-Vent_anni-1930","Alvaro Corrado","Vent anni","1930","Il getto dell’acqua del rubinetto che cadeva su qualche cosa che lo attutiva, correva come la linfa fresca della primavera. Andò sulla porta della cucina: “Vuole aiuto, signorina?” “Zignorina, zignorina” ella disse contraffacendo la sua pronunzia di meridionale. Egli non sapeva dove posare gli occhi e che cosa imprimersi meglio nella memoria.","NO"
"Alvaro_Corrado-Vent_anni-1930","Alvaro Corrado","Vent anni","1930","Era entrato in un regno diverso, e qui il suo vestito che conosceva le lunghe marce non aveva senso. Ricordati, Cosma Lorici, ricordati di queste ore; tienile a mente per domani; è un giorno di festa dell’uomo, e tu sei stato ammesso a questa scena recitata in tuo onore. Questa è la favola che si racconta una volta sola, e tutte le altre non saranno che repliche di questo tema; domani la vita avrà troppa fretta.","YES"
"Alvaro_Corrado-Vent_anni-1930","Alvaro Corrado","Vent anni","1930","Dove sarai domani, e dove accenderai la sigaretta? Sta’ attento, Cosma Lorici, che non ti sfugga nulla, perché queste cose rimangono nella mente come una nebbia e un sogno. Ti rimprovererai sempre di non aver guardato abbastanza.","YES"
"Alvaro_Corrado-Vent_anni-1930","Alvaro Corrado","Vent anni","1930","Egli era sulla soglia della cucina: “Oh, vada via, Cosma! le donne devono star sole in cucina.” La finestra era chiusa, e di là finiva il giorno. La parete verniciata raccontava una lunga storia di gente che l’aveva sfiorata, di mani che l’avevano schiarita e scurita qua o là.","NO"
"Alvaro_Corrado-Vent_anni-1930","Alvaro Corrado","Vent anni","1930","L’acqua aveva deposto, sul rubinetto d’ottone, gocciole di rugiada dorata, di quando in quando si arrovellava e sbuffava, come se non volesse più seguitare il suo lungo monologo. Sotto il getto c’erano mele e aranci che riprendevano un color umido da orto. Sui fornelli, contemporaneamente, bolliva la minestra, si rosolava la carne, bolliva l’acqua del caffè, tutto insieme; mandavano odori discreti, come per non destare sospetti.","NO"
"Alvaro_Corrado-Vent_anni-1930","Alvaro Corrado","Vent anni","1930","Luti vi stava intorno col suo vestito scollato e sembrava indossasse un costume infantile; la sollecitudine di lei sul fuoco ricordava le donne in faccende, si coloriva ella stessa del colore delle massaie, come se respirasse un’aria forte e salutare. Stava attenta, e pareva che giocasse, con un raccoglimento infantile. Sembrava più forte, davanti ai fornelli, e i suoi fianchi e il seno acquistavano tutto un senso nuovo.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma sembrava nello stesso tempo più innocente. Cosma scoperchiò una di quelle pentole: c’era un dolce col suo aroma e il suo profumo. Era bello stare là dentro, fra quell’accordo di voci sommesse, complici di quell’ora.","YES"
"Alvaro_Corrado-Vent_anni-1930","Alvaro Corrado","Vent anni","1930","La caffettiera sembrava che viaggiasse come un trastullo, col suo beccuccio che buttava vapore; i cibi parevano dipinti in un quadro, e il vino, anch’esso sotto il getto dell’acqua, era un’ebbrezza chiusa che aspettava di scoppiare. Poi tutte quelle voci si sollecitavano e si affrettavano; i fornelli si spensero facendo: stop! Era pronto.","NO"
"Alvaro_Corrado-Vent_anni-1930","Alvaro Corrado","Vent anni","1930","Cosma credeva che Luti non sarebbe mai riuscita. E invece eccole, le pietanze sulla tovaglia. Luti chiuse la porta sbarrandola di dentro; lo scorrere del catenaccio negli anelli diede a Cosma un’impressione di panico.","YES"
"Alvaro_Corrado-Vent_anni-1930","Alvaro Corrado","Vent anni","1930","Era come se si fosse imbarcato su una nave; ma Luti era intenta alle cose della tavola e non si accorgeva di nulla. Guardò con un’occhiata di gratitudine la luce blanda sopra di loro. Stavano seduti di fronte.","NO"
"Alvaro_Corrado-Vent_anni-1930","Alvaro Corrado","Vent anni","1930","Cosma pensava con orgasmo che anche quella scena sarebbe finita; vi sarebbe stato un momento in cui tutto sarebbe finito. Non avevano appetito nessuno dei due. Ma egli gustava ogni cosa come se facesse parte di lei, come se li avesse fatti con una essenza misteriosa.","NO"
"Alvaro_Corrado-Vent_anni-1930","Alvaro Corrado","Vent anni","1930","Difatti avevano un sapore che Cosma non aveva mai sentito. Gli pareva di mangiare col palato alterato da una febbre. Il primo bicchiere che ella versò guardandolo stranamente, lo aveva già ubriacato.","YES"
"Alvaro_Corrado-Vent_anni-1930","Alvaro Corrado","Vent anni","1930","Voleva già mettersi nella mente tutte quelle cose, pensando già al ricordo, e perciò non riusciva a parlare. È vero che doveva farsi prete? E perché non aveva più voluto?","YES"
"Alvaro_Corrado-Vent_anni-1930","Alvaro Corrado","Vent anni","1930","Egli arrossiva, e non sapeva dire perché. Si mise a sbucciare un’arancia dividendo a spicchi la buccia, come la corolla d’un fiore; nel mezzo di questa corolla stava l’arancia col suo bianco, qua e là venata di crepature gialle come se non potesse più contenere il succo. Luti si mise a sedere accanto a lui che le porse la metà del frutto; egli poi mangiò avidamente la sua parte, e gli pareva che il tocco delle dita di lei avesse comunicato al frutto un tepore e un profumo.","YES"
"Alvaro_Corrado-Vent_anni-1930","Alvaro Corrado","Vent anni","1930","In quell’atto si ricordò d’un rito religioso, ma scacciò questo pensiero come sacrilego. Cominciarono a discorrere del Mannai come uno schermo dietro al quale giocassero a rimpiattarsi. Alla fine ella disse che aveva un solo bicchierino per bervi il liquore.","NO"
"Alvaro_Corrado-Vent_anni-1930","Alvaro Corrado","Vent anni","1930","Bevvero tutti e due nello stesso bicchiere. Anche il liquido aveva sapore di lei. Come era possibile che il dolce, bianco ed elastico, avesse sapore di Luti?","YES"
"Alvaro_Corrado-Vent_anni-1930","Alvaro Corrado","Vent anni","1930","Ora stavano seduti vicini sul divano. Era finita la cena, era finita quell’ora, era finito quell’attimo, tutto era passato. Si sentivano vagamente voci remote fuori, e il diligente rotolare di un calesse sulla ghiaia.","YES"
"Alvaro_Corrado-Vent_anni-1930","Alvaro Corrado","Vent anni","1930","Cosma volle cominciare un discorso, forse per ringraziarla, e cominciò: ‘Luti!’ Ella si volse verso di lui, gli fu vicina, si abbandonò sulla spalliera. L’uomo fu preso da una vertigine. Ella aveva due labbra dure, forti, che non gli riusciva di ammorbidire e come per rinnovare una memoria subito dileguata le ribaciava all’infinito, Si trovarono in terra, in ginocchio uno di fronte all’altro, sentivano l’odore del tappeto, e il pavimento divenuto elastico.","NO"
"Alvaro_Corrado-Vent_anni-1930","Alvaro Corrado","Vent anni","1930","Si sgrana una collana, come la pioggia, rimbalzano da tutte le parti le pietruzze. Dove si vanno a nascondere! C’è anche un poco di vino, nella bottiglia; ha un sapore cupo, sepolcrale.","YES"
"Alvaro_Corrado-Vent_anni-1930","Alvaro Corrado","Vent anni","1930","Tutto intorno ci sono frutta, c’è vino, come se fosse un gioco. Ella si leva per cercare un po’ d’acqua. Si trovarono in piedi, come alle soglie del paradiso terrestre, scacciati e felici; dapprima si sono confusi coi mobili della stanza con le ombre più chiare e più scure; egli anzi ha stese le mani sulla superficie d’uno specchio come se fosse l’immagine di lei.","NO"
"Alvaro_Corrado-Vent_anni-1930","Alvaro Corrado","Vent anni","1930","Come è divenuto buio così fondo, e da quando? Il letto è tiepido come se fosse vivo, e ha l’odore di lei. Accanto vibra l’orologio che segna le ore notturne, zitto zitto, zitto zitto.","YES"
"Alvaro_Corrado-Vent_anni-1930","Alvaro Corrado","Vent anni","1930","Accanto al letto è il piatto pieno di frutta, l’arancio spremuto in un bicchiere. Ma la sete non riesce a estinguerla. Luti è un sale forte che ha mutato i sapori di tutto.","YES"
"Alvaro_Corrado-Vent_anni-1930","Alvaro Corrado","Vent anni","1930","L’acqua è troppo scipita. Egli ha dimenticato di toccarle le dita, la mano aperta, le ginocchia rotonde, il naso, gli occhi. Ella si vede passare nello specchio di fronte come una nube in un lago verde, si volge un poco, vi si vede; picchia una luce verde sullo specchio, e ripercuote tutto quello che è intorno, diligentemente, ma è troppo pieno di cose, troppo, e non distingue più niente, fa una gran confusione.","YES"
"Alvaro_Corrado-Vent_anni-1930","Alvaro Corrado","Vent anni","1930","Egli si stupisce, riconoscendola, come abbia stretta la fronte, e nota le differenze, abituato a stringere la sua stessa fronte. Dove egli ha più leggera la guancia, ella l’ha più piena, dove egli ha la fronte più forte ella ha le tempie più cave, dove ella ha la coscia piena egli è esile: è come un altro sé stesso, ma trasformato, ma arricchito, e ne soffre i brividi come se si vedesse raddoppiato e mutato. Le labbra di lei diventano fredde e non riesce a scaldarle.","YES"
"Alvaro_Corrado-Vent_anni-1930","Alvaro Corrado","Vent anni","1930","Oh che orribili pensieri! Quando essi saranno morti, dove saranno andati i piaceri e le carezze, e il caldo e il freddo, lo scabro e il liscio, dove? Dove saranno i baci, dove il suo calore, dove gli angoli carnali in cui egli posa le labbra come in un nido?","YES"
"Alvaro_Corrado-Vent_anni-1930","Alvaro Corrado","Vent anni","1930","Immobilità, silenzio. Egli la chiama per nome, la soccorre, cerca di rianimarla, e crede che basti il nome di lei, come medicina, per risuscitarla. Alla fine si riprende, comincia a baciarlo lentamente, come un malato che beve.","YES"
"Alvaro_Corrado-Vent_anni-1930","Alvaro Corrado","Vent anni","1930","Un senso di cose finite. Stanchezza e voglia di piangere. Ella è come una fontana diventata muta.","YES"
"Alvaro_Corrado-Vent_anni-1930","Alvaro Corrado","Vent anni","1930","Egli si addormenta, si sente vegliato da qualcuno che lo bacia piano piano. Lo guarda dormire. Lo sveglia dolcemente.","NO"
"Alvaro_Corrado-Vent_anni-1930","Alvaro Corrado","Vent anni","1930","Sono le undici e mezzo, e bisogna rientrare. Si leva. Tutto è finito.","NO"
"Alvaro_Corrado-Vent_anni-1930","Alvaro Corrado","Vent anni","1930","Ella lo guida verso la porta. Il mondo sembra vuoto come una canna, il mondo ha perduto qualche cosa. Non esiste più nulla, più nulla al mondo, se non la grande sete che suggeriscono le fontane di ghisa.","YES"
"Alvaro_Corrado-Vent_anni-1930","Alvaro Corrado","Vent anni","1930","Le stelle alte scintillano a intermittenza appannate, e le specchiano le pozzanghere della pioggia recente. Si sentiva il tamburo, in testa alla colonna, che rullava solo con un’impressione di festa, e il suono, da lontano, non era dissimile da quello di un tamburello fatto per gioco. Pure stando fermi, i soldati avevano l’impressione che la testa della colonna si metteva in moto; il comando, come il flutto d’un’onda corrente, arrivò dal comandante del battaglione ai comandanti di plotone, che lo ripetevano ai soldati.","NO"
"Alvaro_Corrado-Vent_anni-1930","Alvaro Corrado","Vent anni","1930","Ed ecco il rumore ferrato delle marce, il silenzio in cui gli uomini d’un reparto non sono ancora tutt’uno, ma ognuno col suo silenzio e coi suoi pensieri. Sotto il sole dell’alba lucevano certe fronde degli alberi, certi ciottoli, e insieme le buffetterie, i fucili, le sciabole brunite. Erano anch’essi, i soldati, elementi della natura, piante anche loro saltate dalla terra e miracolosamente marcianti.","NO"
"Alvaro_Corrado-Vent_anni-1930","Alvaro Corrado","Vent anni","1930","Non avevano pensieri se non quelli del risveglio, i soliti pensieri indistinti, e insieme la gioia vaga del sole, dell’aria aperta, d’essere vivi e di camminare. Non riuscivano a rappresentarsi il mondo che avevano lasciato, se non come un sentimento consueto da cui si fossero staccati, il posto che avevano lasciato nel mondo era vuoto, e loro qui, con un senso di libertà, di forza tranquilla, come ragazzi che escono la prima volta da soli; e, come in questi, un vago senso di apprensione per cose sconosciute. Che la strada si svolgesse tranquilla, senza accidenze, che i campi avessero memoria delle opere di ieri, che l’albero stesse ancora come gli alberi che fanno frutto, li stupiva, e proprio queste cose suggerivano il pensiero del pericolo.","YES"
"Alvaro_Corrado-Vent_anni-1930","Alvaro Corrado","Vent anni","1930","Vedere il nemico, ecco quello che li preoccupava e di cui avevano bisogno. Nella prospettiva degli alberi e delle macchie, pareva che le luci giranti a seconda dei loro spostamenti fosse gente in attesa. Il tamburo a una svolta divenne più fioco, diede un suono secco, non suonò più.","YES"
"Alvaro_Corrado-Vent_anni-1930","Alvaro Corrado","Vent anni","1930","Si sentì più distintamente, portato dal vento, il crepitìo della motocicletta che andava di punta in testa all’avanguardia, e per un momento parlò essa sola. Qualche schiocco risuonò lontano, né più né meno che di cacciatori, ma aveva un significato di presentimento, allo stesso modo che lo devono sentire gli animali traccheggiati. Era come essere usciti per una passeggiata nei campi e studiare dalla natura quanto s’era veduto raffigurato nei libri, aria di giorno d’esame.","NO"
"Alvaro_Corrado-Vent_anni-1930","Alvaro Corrado","Vent anni","1930","La motocicletta si sentì più forte, col rumore dei veicoli nell’abitato. Si videro le prime case d’un paese, una strada dritta vuota e deserta: le finestre chiuse, chiuse le porte; la motocicletta si vedeva, ora, tra le file aperte del battaglione, il motorista teso in avanti, gomiti e ginocchia aperte, che davano al suo atteggiamento un presentimento di pericolo. Egli procedeva lentamente, guardando a destra e a sinistra le finestre chiuse; in quel silenzio una finestra si aprì, venne fuori una bandiera italiana, una donna la piantò sul balcone dove ondeggiò lentamente, la donna rimase a guardare con la mano posata sulla ringhiera.","NO"
"Alvaro_Corrado-Vent_anni-1930","Alvaro Corrado","Vent anni","1930","Il silenzio non fu meno pesante, ma il passo della truppa si avvertì più forte. Poiché quella apparsa subitamente alla finestra era una donna, occhi si misero a osservarla. Il battaglione si fermò, furono accese le sigarette.","NO"
"Alvaro_Corrado-Vent_anni-1930","Alvaro Corrado","Vent anni","1930","Era una strana impressione, quella d’un paese animato e deserto, e i soldati, fra gli argini della strada come in un fiume, non erano più che un elemento di quella solitudine. Era un’impressione notturna, di una troppo chiara notte di luna. Dietro le finestre pareva d’intravedere occhi curiosi di donne.","NO"
"Alvaro_Corrado-Vent_anni-1930","Alvaro Corrado","Vent anni","1930","Discorrevano, i soldati, a bassa voce come in una chiesa. Si aprì una porta, e una vecchia, reggendo un barile, guardò all’ingiro con occhi di ladra. Vendeva vino; riempì la prima tazza di latta che un soldato tracannò, un vino che nel recipiente pareva nero come l’inchiostro e doveva essere amaro: la donna riempì altre borracce in silenzio, inclinando il barile con una spinta del ginocchio levato, e sembrava un animale.","NO"
"Alvaro_Corrado-Vent_anni-1930","Alvaro Corrado","Vent anni","1930","Questa presenza avida e muta, più che quella che aveva piantata la bandiera, era la prima che si presentava vicina dopo il passaggio del confine. I soldati la ritrovavano come un segno che la creazione continuava in un modo meravigliosamente solito, come non avevano immaginato mai. I soldi che la donna riscuoteva cadevano in un catino pieno d’acqua.","NO"
"Alvaro_Corrado-Vent_anni-1930","Alvaro Corrado","Vent anni","1930","Quando costei si decise a parlare, a dire una parola, che parlasse veneto li fece risentire ancora di casa, ed ecco che i soldati erano di nuovo amici degli alberi e delle piante, che riconoscevano. Un uomo disarmato, in un’uniforme che pareva d’un altro pianeta, l’uniforme nemica, passò scortato da due uomini. Era stato trovato appiattato su un albero, aveva fatto fuoco, e, si seppe, aveva sfondato il tamburo.","NO"
"Alvaro_Corrado-Vent_anni-1930","Alvaro Corrado","Vent anni","1930","Quest’apparizione suscitò una grande curiosità; si sarebbero voluti tutti stampare nella memoria ogni particolare della sua persona, e il suo sguardo, e il profilo del suo berretto, la forma delle sue armi, con l’avidità che i nemici hanno delle cose nemiche. Allora gli occhi degli ufficiali si posarono su certi soldati del loro reparto, bruni, piccoli, nervosi, stabilendo un paragone involontario. Aveva quell’uomo nemico una madre, una fidanzata, una sposa?","YES"
"Alvaro_Corrado-Vent_anni-1930","Alvaro Corrado","Vent anni","1930","Pareva un essere nocivo e null’altro, una forza ostile e sorda. Un soldato in quel momento lo considerava sotto le sue sopracciglia grosse come una farfalla, con l’attenzione d’un bambino, e l’ufficiale, di costui, vedeva il paese, la casa, sapeva come agiva, come parlava, come cantava. Il reggimento aveva marciato per chilometri dopo Torre di Zuino.","NO"
"Alvaro_Corrado-Vent_anni-1930","Alvaro Corrado","Vent anni","1930","Fin qui i nomi erano chiari, il nome della stazione era scritto sul muro, e aveva un significato, rimaneva nella memoria con altri vaghi ricordi. Più oltre, ai nomi si cercava inutilmente un senso nascosto: Cervignano era una lunga strada fra due file di case impolverate, e il suo nome suonava sinistro. Ma piuttosto i rilievi della terra erano notevoli e memorabili: un ponte, un rio, una fattoria, una casa colonica; sulla strada di Cervignano già c’erano soldati e ufficiali, veicoli e baracche e tende, uffici improvvisati nelle stanze a terreno, come in negozi di nuovo genere; ufficiali anziani si vedevano dalla porta aperta, davanti a tavolini, carte, timbri; le case basse sembravano villaggi illusorii, punti di riferimento nella pianura uguale.","YES"
"Alvaro_Corrado-Vent_anni-1930","Alvaro Corrado","Vent anni","1930","Le file aperte del battaglione erano percorse da carrette che andavano in su e in giù, da autocarri, e su ognuno di essi un soldato che guidava pareva averla fatta in barba alla disciplina. Attraverso le siepi, quando si intravedevano più basse, si scorgeva la pianura con le sue reti di strade anch’esse battute da un viavai silenzioso, attratto in su, dove si scorgevano le montagne e i colli lontani, coronati di nubi, fra i quali pareva di vedere da un istante all’altro, la riga del fulmine che squarcia il tuono. L’occhio cercava, involontariamente, nei paesaggi che si percorrevano, aspetti noti.","NO"
"Alvaro_Corrado-Vent_anni-1930","Alvaro Corrado","Vent anni","1930","Scodovacca era un nome sinistro. Ma prima di Villanova, bel nome, ricordava una canzonetta napoletana (Ohi, Villanova, questo cuore…), c’era un colle che veniva avanti scosceso come uno sperone. Sembrava di averlo percorso qualche volta, ma quando?","YES"
"Alvaro_Corrado-Vent_anni-1930","Alvaro Corrado","Vent anni","1930","Una strada, un cancello, un albero, una casa, come un’architettura obbligata su quello sperone, con una logica uguale ad altre accidenze simili del terreno. Ma Villanova non esisteva, non era altro che un gruppo sperso di case coloniche, a sinistra e a destra della strada; una piccola chiesa, e davanti alla chiesa, in quel momento, correva un bel cavallo di requisizione, che tirava una brutta carretta; c’era un rivo presso una casa colonica, fra le erbe folte sulle sponde; si passava per un ponticello d’assi, agli argini del rivo c’era un boschetto, poco più sopra una vigna. Ecco che la fantasia si adagiava fra questi elementi, sostava volentieri nel boschetto, fra l’erba alta e d’un verde vecchio, che tendeva al turchiniccio.","NO"
"Alvaro_Corrado-Vent_anni-1930","Alvaro Corrado","Vent anni","1930","Poi c’era, più oltre, un campo di grano alto e verde. Poiché era venuta la notte, fu passata all’addiaccio, proprio in questo campo. Non li vedeva che il cielo alto e gonfio.","NO"
"Alvaro_Corrado-Vent_anni-1930","Alvaro Corrado","Vent anni","1930","Nella notte, un dirigibile colore d’argento passò volando, come un astro che navigasse a lumi spenti. L’alba portò un paesaggio diverso, una pianura spersa, mezzo bruciata, tracce di passaggio d’uomini, chiazze nere di cucine da campo, grovigli di filo di ferro, cumuli di pietre. Sembrava il campo di una tribù errante.","NO"
"Alvaro_Corrado-Vent_anni-1930","Alvaro Corrado","Vent anni","1930","Nel paesaggio si svolgeva e si riavvolgeva il filo della memoria, per non vacillare. Vacillavano i nomi, e la fantasia preferiva arrivare a Pertèole o a Saciletto, perché suonavano bene, e non a Mortesins. Ma tutti questi luoghi erano lontani, e i loro nomi arrivavano per fama agli orecchi dei soldati, come da ragazzi le parole di cui non si conosce bene il significato, e si crede di saperlo per intuizione.","YES"
"Alvaro_Corrado-Vent_anni-1930","Alvaro Corrado","Vent anni","1930","Come si chiamava il paese dove erano arrivati? Villa Vicentina. Il battaglione ebbe l’ordine di fermarsi, gli ufficiali si sarebbero accantonati e i soldati si sarebbero attendati.","NO"
"Alvaro_Corrado-Vent_anni-1930","Alvaro Corrado","Vent anni","1930","Forse avrebbero passato l’Isonzo fra due giorni; la cavalleria già batteva la campagna in direzione di Selz e di Fogliano. I ponti sull’Isonzo erano minati? C’erano i reticolati con la corrente elettrica?","YES"
"Alvaro_Corrado-Vent_anni-1930","Alvaro Corrado","Vent anni","1930","Queste cose si dicevano. La gente del paese che aveva aperte le porte rispondeva: ‘Sì, fino a ieri c’erano gli austriaci, qui. Hanno sgomberato questa notte.","NO"
"Alvaro_Corrado-Vent_anni-1930","Alvaro Corrado","Vent anni","1930","Aspettano sulle colline!’ Bastava sapere, per fantasticare, che il nemico era stato là fino alla notte, che la villa in fondo alla strada era stata la sede d’un comando, come ora diventava sede d’un comando italiano, che gli ufficiali nemici avevano preso stanza precisamente in quelle case dove gli ufficiali italiani facevano trasportare le loro robe. ‘Aspettano sulle colline.’ Verso mezzogiorno arrivò una carretta, con due uomini sdraiati sopra. Venivano da Palmanova; avevano percorso, per raggiungere il reggimento, tutta la strada di gran carriera, sbattuti come sacchi.","YES"
"Alvaro_Corrado-Vent_anni-1930","Alvaro Corrado","Vent anni","1930","Tra quel fracasso di ruote, di sassi, e il vento che qua e là li assaliva, sembrava loro di correre all’infinito, non si sa dove. I villaggi lungo il percorso scomparivano e apparivano con la loro vita grama di bambini e di donne, le ville venete chiuse, e tutte queste cose non erano più che punti di riferimento. Sembrava che gli stessi nomi di quei villaggi spesso uguali fossero stati messi per far orientare i soldati.","NO"
"Alvaro_Corrado-Vent_anni-1930","Alvaro Corrado","Vent anni","1930","Domandavano come si chiamassero paesi e strade. A Villa Vicentina scesero, e il soldato guidatore riprendeva la strada del ritorno. I due passeggeri erano Luca Fabio e Attilio Bandi, sottotenenti di fanteria, che raggiungevano il reggimento cui erano destinati.","NO"
"Alvaro_Corrado-Vent_anni-1930","Alvaro Corrado","Vent anni","1930","L’ordine di partenza, atteso due giorni dopo, non venne. Passavano invece colonne di cavalleggeri, coi colbacchi avvolti in una busta grigia, silenziosi e ondeggianti sui cavalli. Sulla strada seguitava più forte il movimento dei carriaggi e delle automobili.","NO"
"Alvaro_Corrado-Vent_anni-1930","Alvaro Corrado","Vent anni","1930","Di quando in quando questo stridore e rombo monotono era interrotto da uno squillo di tromba diverso. Gli abitanti del luogo avevano già stabilito che si trattava di qualche alto ufficiale. Anche con quelli di ieri era lo stesso.","YES"
"Alvaro_Corrado-Vent_anni-1930","Alvaro Corrado","Vent anni","1930","La polvere, buttata a nembi sulle fratte, che imbiancava le piante e calcinava gli stessi muri, dava l’impressione di una misura igienica di disinfezione. Il paese aveva riaperto porte e finestre. La popolazione era composta quasi soltanto di donne; gli uomini erano stati reclutati dall’esercito austriaco, e si trovavano quasi tutti sul fronte russo.","NO"
"Alvaro_Corrado-Vent_anni-1930","Alvaro Corrado","Vent anni","1930","Così almeno dicevano le donne. Di queste era più facile vedere le più anziane; le più giovani erano chiuse in casa. Che le donne ci fossero, era già un fatto propizio, un distacco meno forte dalla vita di tutti i giorni; ma che fossero sole con le loro vecchie e i bambini, loro da una parte, attaccate alla terra, preoccupate ancora dei campi, degli animali, e l’esercito dall’altra, davano l’impressione di una umanità chiusa, di una razza di animali sopravvissuta; erano diffidenti e nemiche, e non era bastato che i soldati ne avessero dapprima provato quasi la voce parlando; meravigliosamente s’intendevano, la lingua era quasi la stessa, e fu non piccola sorpresa.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma il passaggio d’un esercito ne aveva fatto tipi nuovi e insospettati. Negl’interni rustici vivevano le giovani donne interamente trasformate dal passaggio degli uomini; a parlare con loro e a osservarle si notava come un’incoerenza fra l’ambiente in cui stavano e le loro abitudini, le loro pose, le loro vesti; somigliavano a gente d’un luogo di villeggiatura, molto frequentato, che hanno imparato a diffidare, a non interessarsi, a trarre il maggior profitto della gente che passa. Lo stesso sesso loro sembrava sterile e inutile; quell’umanità maschile, densa, unica, era un gigantesco organismo pieno d’inquietudini vaghe, strappato alle donne innamorate e spose, uniforme e confuso, ognuno parte minima e irriconoscibile di un tutto omogeneo, come un armento o un alveare.","NO"
"Alvaro_Corrado-Vent_anni-1930","Alvaro Corrado","Vent anni","1930","Questa era una condizione nuova. Alla fine era una specie di pudore che dominava tutti, il pudore di sentirsi folla, confusione, cosa indistinta, sesso che ubbidisce in ogni parte allo stesso modo, bocche che dicono le stesse parole, fanno le stesse domande, aspettano le stesse risposte. Semmai, queste donne erano tracce di altre donne, e veniva la vertigine a pensare che lontano, assai lontano, esistevano ancora cuori amici, visi che si sono baciati, membra che si sono strette, che appartenevano a uno solo, ognuno il suo, come il cielo, la casa, il letto, l’aria; ognuno il suo.","YES"
"Alvaro_Corrado-Vent_anni-1930","Alvaro Corrado","Vent anni","1930","Da queste impressioni un’altra più vasta: che cosa erano gli uomini coi loro affetti, le loro passioni, le loro amate, se non elementi indistinti, strumenti della creazione, illusioni di vita, ognuno col suo paese, la sua casa, il suo figliolo, la sua donna? Ognuno col suo pezzo di pane e il suo vino, ognuno coi suoi semplici e primitivi piaceri, come provviste per un viaggio, pretesti di vita. Era mai esistito l’amore verso una creatura unica?","YES"
"Alvaro_Corrado-Vent_anni-1930","Alvaro Corrado","Vent anni","1930","E perché se ne desiderava una qualunque, come un pezzo di pane qualunque? Quando sarebbero tornati, non si sarebbero sentiti molestare da queste stesse inquietudini, e come avrebbero potuto amare la loro donna, e non le avrebbero amate tutte, una o l’altra indifferentemente, mescolati in tutta l’umanità femminile come in un sesso selvaggio ed errante, eternamente insoddisfatti? Dal fondo degli anni e della memoria, risorgevano le abitudini primitive, come segni di vita dopo un distacco che pareva enorme, ed erano appena cinque giorni: c’erano i campi, le opere dei campi, il fieno da falciare e da accatastare, l’acqua da tirare dalle cisterne, le piante da legare al palo.","YES"
"Alvaro_Corrado-Vent_anni-1930","Alvaro Corrado","Vent anni","1930","Meccanicamente, nelle ore libere, i soldati cercavano queste cose, vi si dedicavano con impegno, e questa volta non per loro. I campi dovevano pur avere il loro ciclo, la natura seguitava la sua opera inconsciamente. Presso le cisterne toglievano di mano alle donne i catini dell’acqua, e profittavano per parlare con loro.","YES"
"Alvaro_Corrado-Vent_anni-1930","Alvaro Corrado","Vent anni","1930","Le donne rispondevano poche parole. Di che avevano paura? Ai soldati bastava sentire che rispondessero, e poter dire di che regione erano e di che paese.","YES"
"Alvaro_Corrado-Vent_anni-1930","Alvaro Corrado","Vent anni","1930","Le donne non avevano mai sentito parlare di cotesti paesi, ma, vagamente, di qualche regione. Esse erano abituate a un esercito più ricco, più rigido, più organizzato; questi nuovi facevano l’impressione di una grande economia, di una semplice povertà. I soldati sentivano questi pensieri.","YES"
"Alvaro_Corrado-Vent_anni-1930","Alvaro Corrado","Vent anni","1930","Il nemico aveva già una fisonomia distinta, il nemico che li aspettava sulle alture. ‘Anch’io sono un contadino’ diceva qualcuno, ma non per questo le donne lo guardavano con maggior simpatia. Ah le donne, queste forestiere!","YES"
"Alvaro_Corrado-Vent_anni-1930","Alvaro Corrado","Vent anni","1930","Ce n’era una, bellissima, che si affacciava soltanto quando passava la cavalleria, e i lancieri che sono così imponenti. Anche la fanteria stava a contemplarli mentre passavano, nobili e sbarbati sui bei cavalli, le lance tese in avanti, i colbacchi e gli elmi coperti di grigio, serii e sdegnosi. L’ideale del soldato di fanteria era di poter portare un bel pastrano, come lo usavano in cavalleria e in artiglieria, anziché la mantellina lunga, e buffa, da cui si tagliava un orlo largo quattro dita per farsene delle mollettiere.","YES"
"Alvaro_Corrado-Vent_anni-1930","Alvaro Corrado","Vent anni","1930","E non avere le controspalline a forma di salamino, che servivano per tenere il fucile, verso le quali nutrivano un vecchio odio distruttore. Almeno in guerra potevano strapparseli e portare le mollettiere. No.","YES"
"Alvaro_Corrado-Vent_anni-1930","Alvaro Corrado","Vent anni","1930","Un’automobile con un ufficiale canuto dentro, si fermava; era chiamato un soldato, e l’ufficiale diceva: ‘Che ne avete fatto delle controspalline? Lo sapete che non potete portare le mollettiere? Dite all’ufficiale che vi dia una punizione!’ Ah, buffa fanteria!","YES"
"Alvaro_Corrado-Vent_anni-1930","Alvaro Corrado","Vent anni","1930","Forse, se vince la guerra, le permettono di portare un pastrano da cavalleria, e mollettiere. E magari aboliscono i salamini. Fabio le capiva queste cose.","YES"
"Alvaro_Corrado-Vent_anni-1930","Alvaro Corrado","Vent anni","1930","Forse le capivano anche gli altri ufficiali, quelli che venivano dal popolo ma in molti di essi era quasi una ripugnanza a riconoscersi. Gl’istinti di una razza intera si dichiaravano in questi pur minimi particolari, la sua storia, le sue cadute, i suoi inganni e i suoi trionfi. Ma tuttavia questa storia era assai lontana; a petto di essa tutti si intuivano e si ritrovavano primitivi, condotti come una comunità nomade, in un gesto disperato suscitato non si sa da quale vento di ebrezza.","YES"
"Alvaro_Corrado-Vent_anni-1930","Alvaro Corrado","Vent anni","1930","Nei racconti delle donne, e, più che nei racconti, nelle allusioni, sentivano la diffidenza come verso ragazzi che si fossero messi in un gioco troppo più grosso di loro. Era come da adolescenti, quando si crede d’esser capaci di qualcosa di virile, si vuol agire come uomini, e quelli più grandi non vi credono. Nelle case dov’è passato un esercito rimane sempre una traccia di esso; qui c’erano le borracce e le gavette dell’esercito che v’era passato, borraccia d’alluminio a forma di bottiglia, la gavetta larga come una scodella, su cui si poteva scaldare il rancio.","NO"
"Alvaro_Corrado-Vent_anni-1930","Alvaro Corrado","Vent anni","1930","‘Le vedi le gavette? Loro le hanno le comodità. Meglio di noi, che si mangia in questi affari di latta come porci.’ C’era tutto il patetico delle caserme, i vecchi sedimenti delle caserme dove l’esercito si considerava obbligato a un’inutile disciplina, la ripugnanza a inquadrarsi, a sentirsi numero, la diffidenza verso i borghesi, verso l’intelligenza, verso chi comanda, verso chi sa leggere e scrivere; ricordi d’inganni secolari, divisioni di regioni, di abitudini, pregiudizi viventi tramandati di padre in figlio.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio contava i suoi settanta uomini con questo sentimento. Generalmente più anziani di lui, contadini e artigiani, avevano figli, avevano moglie, avevano casa, una responsabilità, una vita da cui dipendevano altre vite. Più che il timore del superiore, era nei loro sguardi una vecchia e solenne esperienza che aveva considerazione d’uno che comandava tanto giovane, che non bisognava disilludere, come un fanciullo.","YES"
"Alvaro_Corrado-Vent_anni-1930","Alvaro Corrado","Vent anni","1930","E tutto questo formava una disciplina di nuovo genere; affettavano disciplina e ubbidienza come per accontentarlo. Si mise a segnare su un ruolino attentamente i nomi del suo plotone, e si accorse che in quell’atto, pur tanto semplice, si apprestava a qualche cosa di definitivo che mai avrebbe voluto compiere. Una colonna vuota accanto a quei nomi portava il titolo: Osservazioni; vale a dire che un giorno vi avrebbe tracciato con la stessa matita il formulario che già gli veniva in mente: ferito, morto, disperso, mancante alle trincee dal giorno… Per questo le domande che faceva erano discrete come per non destare sospetti: luogo di nascita, anno, padre, madre, mestiere, numero di matricola.","YES"
"Alvaro_Corrado-Vent_anni-1930","Alvaro Corrado","Vent anni","1930","Quei settanta uomini, quelle uniformi che li eguagliavano, quelle armi che stringevano tra le braccia conserte su cui si appoggiavano come su bastoni, in un vecchio atteggiamento di riposo vigile sul lavoro, gli diventavano cari, di essi era geloso, come l’uomo che riesce a mettere insieme il primo denaro e non se ne vuole distaccare. Già il fatto di rivolgere la parola a uno di quelli, che gli rispondeva componendosi sull’attenti, gli pareva un dovere cui adempie un figlio, e dal quale non si può dispensarlo perché è la legge dell’educazione e della vita. Il comandante del battaglione aveva disposto che si tenessero discorsi ai soldati; voleva provare a parlare, ma di dove cominciare?","YES"
"Alvaro_Corrado-Vent_anni-1930","Alvaro Corrado","Vent anni","1930","Si trovavano in un prato dove l’erba cresceva disordinatamente; da una parte, come un segno che divideva la pianura monotona, era un canneto. Gl’insetti vi facevano la loro apparizione, le farfalle avevano lasciato il verme e messe le ali, vibravano come alette le fronde nuove degli arbusti, insetti e farfalle risalivano alla superficie del mondo come su un flutto, il flutto della primavera. Dov’erano le idee di Fabio sulla guerra e sul popolo italiano?","YES"
"Alvaro_Corrado-Vent_anni-1930","Alvaro Corrado","Vent anni","1930","Dove le aspirazioni e le ambizioni che lo avevano sostenuto fino a quel giorno? A quegli uomini occorreva pur dire qualche cosa, farsi conoscere e conoscerli. Aveva disposto che sedessero in terra; molti tenevano il fucile abbracciandovisi, come un tempo la zappa e la vanga.","YES"
"Alvaro_Corrado-Vent_anni-1930","Alvaro Corrado","Vent anni","1930","L’erba intorno era abbattuta, le esercitazioni in ordine chiuso vi erano passate come i denti d’una trebbiatrice. Più discosto, una vigna disegnava il suo rettangolo di terra bruna, terra buona, ornata da racimoli verdi e lucenti. La campagna estatica pareva in dubbio se seguitare a ripensare i suoi frutti e i suoi fiori.","NO"
"Alvaro_Corrado-Vent_anni-1930","Alvaro Corrado","Vent anni","1930","Fabio aveva provato il suo plotone come in piazza d’armi, lieto dei movimenti meccanici e ordinati che gli rispondevano. Come una spola lo aveva veduto passare su e giù; alle svolte le braccia dondolavano concordi in fuori come remi. Comandare era bello, e capiva che il comando qualche volta rende l’uomo ingiusto e inumano.","YES"
"Alvaro_Corrado-Vent_anni-1930","Alvaro Corrado","Vent anni","1930","Comandare per comandare, come un segno di potenza, vendicarsi di aver ubbidito tanto, di essere stati sottoposti e soggetti, comandare come una vendetta. Forse per questo i soldati hanno tanta antipatia per certi sottufficiali. “Sentiamo, Spinosi, perché facciamo la guerra?” Risponde Spinosi: “Per l’onore della nostra cara Italia, signor tenente.” Come diceva queste parole, il soldato Spinosi!","YES"
"Alvaro_Corrado-Vent_anni-1930","Alvaro Corrado","Vent anni","1930","Come se le avesse imparate a memoria, per far piacere all’ufficiale, per accontentarlo, per parlare il linguaggio di lui, un linguaggio obbligato da dottrina cristiana. Alcune facce ironiche qua e là guardavano senza accennare, occhi soltanto che sorridevano. Spinosi parlava come un bambino che non sa quello che dice.","YES"
"Alvaro_Corrado-Vent_anni-1930","Alvaro Corrado","Vent anni","1930","Spinosi non poteva pensare quello che diceva. Parla il signor tenente: “Ragazzi. Ognuno di noi ha la sua vita.","NO"
"Alvaro_Corrado-Vent_anni-1930","Alvaro Corrado","Vent anni","1930","Nasce, diventa ragazzo, gioca; poi diventa giovane, pensa di guadagnare, di scegliersi un mestiere; poi, quando crede di poterne sostenere il peso, si sceglie la sua donna e pensa già ai figli. A un certo momento la sua casa e la sua famiglia lo interessano più di ogni altra cosa; sottopone tutto a loro. Il mondo è come un gran mare su cui deve navigare.","YES"
"Alvaro_Corrado-Vent_anni-1930","Alvaro Corrado","Vent anni","1930","Ha bisogno di dare un avvenire ai figli, una sicurezza alla sua donna. Dapprincipio si era contentato del solo pane e del companatico, dormiva sul duro, e in casa c’era soltanto il pane necessario. Allora benediceva la Provvidenza.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma poi, con gli anni, si ha bisogno di qualche cosa di più, di tenere un po’ di provviste, di allargare il campo o la bottega, e avere anche un pezzo di terra da metterci pochi fiori che fanno allegro tutto. Che cosa ti fa quest’uomo? Deve vincere difficoltà, entra in lotta coi suoi vicini, adopera superbia e costanza, tutti i mezzi, perché deve conquistarsi il suo posto.","YES"
"Alvaro_Corrado-Vent_anni-1930","Alvaro Corrado","Vent anni","1930","Già sogna per i suoi figli un avvenire, li vede con una sorte migliore della sua, e già vive in quelli. Se lui è dalla parte di coloro che han sempre torto, pensa che i suoi figlioli saranno da quella che ha sempre ragione, e non esclude che abbiano da fare con penna e calamaio. Se il vicino non sa tenersi il suo podere, la sua terra, la sua casa, egli ne profitta; perché il mondo appartiene a chi se lo sa pigliare.” I soldati dicevano di sì, gravemente, specialmente i più svegli e i più forti.","YES"
"Alvaro_Corrado-Vent_anni-1930","Alvaro Corrado","Vent anni","1930","I più deboli, quelli che, si vedeva, erano soltanto servi della terra, aggrottavano le ciglia, assentivano sordamente, come se si ricordasse loro una logica che era stata sempre loro ambizione professare, ma cui fino a quel giorno avevano soggiaciuto. “Così è la guerra, ragazzi. La famiglia, la casa, ha l’uomo che la difende e l’accresce; ma la patria non sarebbe che un gran pezzo di terra senza senso, e non avrebbe mezzi per accrescersi e per difendersi se non ci fossero gli uomini che sopra questa grande terra hanno costruito le loro case, hanno allargato i loro campi, vi hanno messo la loro donna, le loro creature, le loro bestie, i loro alberi; e tutti respirano la sua aria, e amano sotto il suo cielo, il suo sole, il suo buon tepore.","NO"
"Alvaro_Corrado-Vent_anni-1930","Alvaro Corrado","Vent anni","1930","Perciò succede che a ogni trentina d’anni, gli uomini devono pensare alla terra di tutti. Il vicino è prepotente e dà noia; o è debole e non merita d’avere pace e prosperità. Come fa l’uomo con gli altri uomini, la nazione lo fa con le altre nazioni.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma noi, dice qualcuno, stiamo bene nella nostra terra e nella nostra casa, e nessuno ci disturba. Lo dite voi. Vi disturberà qualcuno, vi darà molto fastidio, cercherà di prendervi il vostro, di bersi il vostro vino, macinarsi il vostro grano, prendersi i vostri figli per soldati.","NO"
"Alvaro_Corrado-Vent_anni-1930","Alvaro Corrado","Vent anni","1930","O fra uomini non si sta sempre in guerra?” “E che guerra, signor tenente!” “Così c’è la guerra fra le nazioni. Tutto il mondo ha fatto sempre la guerra ed è cominciato con la guerra. La vita è corta, e pochi se ne accorgono che il mondo ha fatto sempre guerra.","NO"
"Alvaro_Corrado-Vent_anni-1930","Alvaro Corrado","Vent anni","1930","A ogni guerra dicono che questa sarà davvero l’ultima, la fine di tutte le guerre. Ma poi vengono i nuovi che crescono, divengono forti, quello che hanno preso non gli basta, la famiglia si è allargata, e ricominciano. Non c’è nessuno che voglia la guerra, e tutti a un certo punto la fanno, Come lo spiegate?","YES"
"Alvaro_Corrado-Vent_anni-1930","Alvaro Corrado","Vent anni","1930","Date retta: i libri dicono che, nientedimeno, gli uomini non hanno fatto che guerra; e il più lungo periodo di pace che abbia avuto il mondo è stato di poco più che cinquant’anni; neppure lo spazio della vita d’un uomo. Ma voi mi dite: sono tutte belle ragioni, ma il fatto è che in guerra si muore. Io vi dico che anche a vivere si muore.","NO"
"Alvaro_Corrado-Vent_anni-1930","Alvaro Corrado","Vent anni","1930","Soltanto, uno non se lo aspetta, e allora sembra lontano. Chi lo vede che succede nel mondo mentre noi stiamo tranquilli a casa nostra? Nello stesso minuto gente nasce e gente muore; sembra che proprio a noi non debba toccare, e che proprio noi siamo dispensati da questo passo.” “Ah, questa è bella e vera!” disse una voce.","YES"
"Alvaro_Corrado-Vent_anni-1930","Alvaro Corrado","Vent anni","1930","“E invece tocca anche a noi. La guerra ha diviso l’umanità in due parti, ha messo tutti gli uomini insieme, e, invece dei temporali, dei fulmini, dei terremoti, inondazioni, pestilenze, accidenti d’ogni genere, ha una sola cosa: le armi. Fa più impressione perché si aspetta, si sa di sicuro che il nemico tenterà di ucciderci.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma voi mi dite: il generale non passa tanti pericoli, il colonnello non passa tanti pericoli. E io dico: ma chi vi comanda allora? E i generali e i colonnelli hanno un guaio che voialtri non avete: la vecchiaia.","YES"
"Alvaro_Corrado-Vent_anni-1930","Alvaro Corrado","Vent anni","1930","Ognuno porta la sua croce, e la porta del peso che possono le sue spalle. Chi ha più spalle ha la croce più dura.” Si fermò. Che cosa avrebbero detto se lo avessero udito a parlare così?","YES"
"Alvaro_Corrado-Vent_anni-1930","Alvaro Corrado","Vent anni","1930","Vide due occhi fissi, d’uno che lo aveva ascoltato senza muoversi: “Come vi chiamate voi?” “Pagnin Antonio.” Egli lesse sul taccuino. Pagnin Antonio, classe 1883, Padova, giardiniere. “Avete famiglia?” “Signor sì.","NO"
"Alvaro_Corrado-Vent_anni-1930","Alvaro Corrado","Vent anni","1930","Ho due figli.” “Oggi vi farò cambiare il fucile. Vi hanno dato un fucile vecchio modello. Dovete avere un buon novantuno.” Pagnin levò gli occhi paterni su di lui: “Non dipenderà mica dal fucile, signor tenente.","NO"
"Alvaro_Corrado-Vent_anni-1930","Alvaro Corrado","Vent anni","1930","E poi, quanto a sparare, non acchiapperei una vacca.” Stava a testa bassa, nei capelli troppo neri aveva qualche filo bianco. “Alta la testa, Pagnin!” Levò la testa come un vecchio cavallo da carretta. Aveva due grossi baffi neri, e stando sull’attenti faceva uno sforzo a non guardarsi le scarpe, i pantaloni che cadevano a vite sulle sue gambe di camminatore.","YES"
"Alvaro_Corrado-Vent_anni-1930","Alvaro Corrado","Vent anni","1930","“Pagnin, volete essere il mio attendente?” Egli levò gli occhi e disse: “Signor sì, se le fa piacere.” Ascoltando i discorsi di tutti quegli uomini si accorgeva che facevano conoscenza. Uno della provincia di Campobasso descriveva a un altro della provincia di Rovigo come vivevano al suo paese; si accorgevano che l’Italia era fatta a un modo, che i paesi si somigliavano tutti, gli uomini stessi, gli stessi piaceri, gli stessi dolori. ‘Siamo tutti a un modo.’ Arrivavano a questa scoperta.","YES"
"Alvaro_Corrado-Vent_anni-1930","Alvaro Corrado","Vent anni","1930","Non riconoscendosi come esercito si riconoscevano come popolo. Non si poteva ricordare la tradizione di ogni provincia, il suo carattere, senza ricordare un aggettivo: la Puglia arsa, la Calabria feroce, la Sardegna fedele. Arsa, feroce, fedele, supponevano uno stato di lotta.","NO"
"Alvaro_Corrado-Vent_anni-1930","Alvaro Corrado","Vent anni","1930","Non c’era altro cui appellarsi. E del resto la storia italiana era troppo recente: i vecchi di certe regioni, non dovevano neppur sapere che era venuto un re uguale per i lombardi come per i siciliani. Per ora questo era l’esercito, una specie di squadra di manovali, una turba di emigranti con gli stessi rimpianti di sempre, stessero fermi o andassero, la stessa rassegnazione a girare il mondo e la stessa inquietudine di mettersi a girarlo.","YES"
"Alvaro_Corrado-Vent_anni-1930","Alvaro Corrado","Vent anni","1930","Chi lo sa mai di che essenza è l’italiano. Nel migliore dei casi, come il soldato Spinosi, l’onore della cara patria era la formula più comune. Ecco che si era fatta leva sul sentimento più semplice dei popoli poveri, cui non rimane che difendere l’onore.","YES"
"Alvaro_Corrado-Vent_anni-1930","Alvaro Corrado","Vent anni","1930","Non la grandezza, non la gloria; l’onore. Come dicevano questa frase e come ne cercavano poco il significato. L’Italia, nel concetto dei più primitivi, era magari una donna davvero insidiata nell’onore.","YES"
"Alvaro_Corrado-Vent_anni-1930","Alvaro Corrado","Vent anni","1930","Essi difendevano quest’onore. Che partenza, era quella. Dai comandi si raccomandava di fare la massima economia di proiettili.","YES"
"Alvaro_Corrado-Vent_anni-1930","Alvaro Corrado","Vent anni","1930","Allo stesso modo dei pochi spiccioli di chi affronta un lungo viaggio. Fabio si trovava al centro di queste cose, queste cose lo conquistavano assai più delle idee cui aveva creduto. Essere anonimo, essere uno qualunque, egli che aveva sognato non si sa che ingresso clamoroso nel mondo.","YES"
"Alvaro_Corrado-Vent_anni-1930","Alvaro Corrado","Vent anni","1930","E anche qui, lo stesso senso di distacco che aveva provato davanti alla borghesia delle città, lo provava davanti ad alcuni compagni ufficiali. Specialmente quando tutti erano adunati all’ora della mensa. Si vedeva chiaramente che la gran parte di essi erano stati impastati fino a ieri di popolo.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma ora quanta cura di dimenticarsene, quale orgoglio di non appartenervi più. Dovevano riconoscersi nei soldati con una verità e un’aderenza che li disturbava; perciò affettavano abitudini complesse, i più scettici pensieri: erano fieri di far parte della borghesia, erano la borghesia di domani; provavano una straordinaria voluttà a comandare, una pericolosa e sottile voluttà, proprio di chi si sente forte, di chi comanda per la prima volta, per la prima volta ha ragione a ogni modo, per la prima volta non è l’atomo, e si ricorda come di un cattivo sogno di aver dovuto chinare il capo e d’avere ubbidito sempre. I soldati avvertivano subito uomini siffatti; ubbidivano come a capricci della natura e della storia, e questa era ben l’Italia.","YES"
"Alvaro_Corrado-Vent_anni-1930","Alvaro Corrado","Vent anni","1930","Tutte queste cose nei due giorni di sosta erano chiare e lampanti. Eppure, tutti insieme quegli elementi chiusi ognuno nella sua angustia, nel suo passato, nella sua regione, nella sua classe, nella sua famiglia, nelle sue ambizioni, davano l’impressione di una forza armonica e temibile. Se ne accorgevano i cittadini dei paesi, capivano che questa turba d’uomini funzionava ugualmente con la logica dei grandi agglomerati.","YES"
"Alvaro_Corrado-Vent_anni-1930","Alvaro Corrado","Vent anni","1930","Temendoli, cominciavano ad amarli. ‘Alla fine parliamo la stessa lingua, questo è vero’, dicevano le ragazze. I soldati aiutavano a portar pesi, a falciare il fieno, a legare le piante.","NO"
"Alvaro_Corrado-Vent_anni-1930","Alvaro Corrado","Vent anni","1930","Che esercito mai veduto. Avrebbe vinto, questo esercito? Non lo credevano i vecchi, le giovani non lo credevano.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli ufficiali trattavano i soldati come artigiani che dovessero compiere bene un dato lavoro. Non facevano appello alla disciplina, ma a qualche cosa come un senso primitivo d’un’attitudine e d’un mestiere. Era possibile vincere così?","YES"
"Alvaro_Corrado-Vent_anni-1930","Alvaro Corrado","Vent anni","1930","I soldati cantavano canzoni nostalgiche, le stesse delle caserme, la bella, la disciplina, le malattie, l’amore. E che cosa avevano lasciato! Una capanna in montagna, un giaciglio all’aperto, padri crudi e imperiosi, madri taciturne, la fatica umana come l’aveva tramandata il primo uomo, la lotta per il focolare e la lotta per la donna.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma queste cose le sapevano soltanto i soldati. Gli altri non potevano capire. ‘Alla fine, se ci fossero le donne nostre, la guerra non sarebbe brutta.’ Ecco gente disposta a trovare dovunque il suo bene, a erigere dovunque un tetto, ad accendere ovunque il suo focolare.","YES"
"Alvaro_Corrado-Vent_anni-1930","Alvaro Corrado","Vent anni","1930","Oltre gli orti c’era un argine basso, oltre l’argine un fiume, l’Isonzo. Qui cominciava l’ignoto, l’inedito, la guerra. Ma fino al limite degli orti i soldati si erano avventurati ad aiutare le contadine, nell’opera dei campi.","NO"
"Alvaro_Corrado-Vent_anni-1930","Alvaro Corrado","Vent anni","1930","Non avevano spinto gli occhi più in là, non ne avevano sentito il bisogno. Né di là, né domani esisteva più per loro. Oggi, era quello che contava, e oggi c’erano le stanze a terreno, il lavoro dei canestri coi virgulti nuovi, le foglie per i bachi, lavorare guardando le ragazze nelle ore libere.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Occhio alle ragazze! Le ragazze della zona di guerra non si toccano!’ Vi stavano attorno come infermiere: sorrisi, denti sani, capelli biondi, occhi chiari, mammelle dure. Fabio s’era spinto col Bandi sull’argine del fiume.","YES"
"Alvaro_Corrado-Vent_anni-1930","Alvaro Corrado","Vent anni","1930","Si erano tutti e due sdraiati sull’erba, parlavano e fantasticavano. Sul fiume c’era un ponte fatto di barche, il fiume come davanti alla caserma. Ma questo era un fiume selvaggio, col greto bianco e ghiaioso, che segnava sulle prode diversi strati di sabbia e di ghiaia, segni della crescita invernale.","NO"
"Alvaro_Corrado-Vent_anni-1930","Alvaro Corrado","Vent anni","1930","Pareva che qualche cosa dovesse avanzare dalle sorgenti del fiume, tra le montagne, come un messaggio. Il fiume era gonfio, correva rapido e tortuoso, senza pur un segno, una pagina bianca e vuota, un rivo qualunque. Era già un fiume di archeologia.","NO"
"Alvaro_Corrado-Vent_anni-1930","Alvaro Corrado","Vent anni","1930","I fiumi della storia non dovevano essere più grandi. Sono i piccoli fiumi che hanno una storia. Più oltre la campagna, qualche casolare, gli orti col granoturco, la vigna.","YES"
"Alvaro_Corrado-Vent_anni-1930","Alvaro Corrado","Vent anni","1930","C’era un sentimento di abbandono, come se le piante si accorgessero a un tratto di poter crescere selvagge, disordinatamente, e la esplosione verde del maggio non aveva altro senso. La campagna sembrava abbandonata a sé stessa, l’erba aveva invaso anche il binario d’una ferrovia che riprendeva come un’arteria spezzata oltre il ponte ruinato. S’immaginava che il treno dovesse correre su questo binario, sulla messe dei fiori e delle piante, come in una cartolina illustrata popolare, dove era rappresentato un soldato che tornava in congedo.","NO"
"Alvaro_Corrado-Vent_anni-1930","Alvaro Corrado","Vent anni","1930","Pensavano forse tutti e due alla stessa cosa, non al ritorno, che era impossibile, ma come a un viaggio lungo. Il passaggio dei soldati e dei carri si era susseguito per due notti, corrente che avrebbe portato via anche loro. Ma dal momento che si trovavano in quell’evento non vi pensavano più; era una cosa necessaria come il passaggio attraverso un’età della vita; tutti erano storditi di trovarsi in quel fatto, ma erano sicuri d’un fatto insospettatamente serio.","YES"
"Alvaro_Corrado-Vent_anni-1930","Alvaro Corrado","Vent anni","1930","Una volontà più alta del più alto generale si era sostituita alla volontà umana. Adesso, a voltarsi indietro, la vita aveva un senso, una logica; erano improvvisamente grandi, uomini capaci, erano adulti malgrado gli anni, avevano un’età incalcolabile. La vita loro a un certo punto aveva preso una svolta inaspettata, non aveva più logica, e nello stesso tempo si trovavano in una condizione primitiva di fatica, piantati di nuovo sulla terra come il primo uomo.","YES"
"Alvaro_Corrado-Vent_anni-1930","Alvaro Corrado","Vent anni","1930","Il passato appariva ora come una festa in cui tutto fosse stato a portata di mano, ed essi non avevano saputo cogliere nulla. I ricordi erano tre o quattro, avanzi nella cassetta di militare; la cassetta che portava il loro nome sul coperchio, su una targhetta di ottone, ed era la loro casa e il loro mondo, era stata composta con una cura estrema dei ricordi, ogni elemento di essa considerato come una coscienza alla vigilia della prima comunione, una casa alla vigilia delle nozze. La cassetta era il passato, era l’attestato di essere stati uomini vivi nel mondo di prima, e non sorti adesso come siepi irte di fucili.","NO"
"Alvaro_Corrado-Vent_anni-1930","Alvaro Corrado","Vent anni","1930","Più che quello che avrebbe fatto comodo, vi avevano adunato quanto ricordava la vita. E la vita, più che altro, era stata i cinque giorni che avevano preceduta la partenza. Cinque giorni di licenza.","YES"
"Alvaro_Corrado-Vent_anni-1930","Alvaro Corrado","Vent anni","1930","Il corso si era chiuso rapidamente alla metà di maggio; erano scomparsi gli istruttori, come se alla fine si fossero accorti d’un inganno in cui loro stessi erano caduti. Migliaia di nomi coprivano i giornali, estratti dal bollettino militare. Fra queste migliaia di nomi ognuno lesse il suo col numero del reggimento cui era destinato.","NO"
"Alvaro_Corrado-Vent_anni-1930","Alvaro Corrado","Vent anni","1930","Cinque giorni di licenza, cinque giorni di riposo, la vacanza piena intera, la prima di tutta la vita, senza rimorsi né pensieri, senza gli assilli dell’adolescenza, gli esami, la scuola, la vita. Per cinque giorni il mondo era stato loro, cinque giorni, centoventi ore. Passava la quinta, la decima, la ventesima ora, e non era accaduto nulla.","YES"
"Alvaro_Corrado-Vent_anni-1930","Alvaro Corrado","Vent anni","1930","“Dove passi la licenza, Fabio? Che cosa farai, Bandi?” Tutto avrebbero fatto, tutto avrebbero conosciuto. Tutto, era forse promettersi a qualcuno, stabilire quello che avrebbero fatto al ritorno.","YES"
"Alvaro_Corrado-Vent_anni-1930","Alvaro Corrado","Vent anni","1930","Una canzone diceva: ‘Quando ritorno ti sposerò.’ Alla fine, tutto era la donna, la chiave del mondo, il pretesto di lavorare e di vivere non soltanto per sé, il segno della virilità, l’origine della famiglia, la madre dei figli. “Tu hai un’amante, Bandi?” “Un’amante! Sì, sono innamorato, e vorrei fidanzarmi, e intanto non posso dire niente a nessuno, altro che a te.","YES"
"Alvaro_Corrado-Vent_anni-1930","Alvaro Corrado","Vent anni","1930","Quando torno.” “Ma l’Elsa lo sa che l’ami.” “Lo sa. Ma certo sua madre dice: ‘Se poi tornasse menomato e addirittura non tornasse, perché legare questa povera innocente al suo destino?’ L’Elsa dice: ‘Anche menomato, l’amerei lo stesso.’ Storie, storie. Quando torna.","YES"
"Alvaro_Corrado-Vent_anni-1930","Alvaro Corrado","Vent anni","1930","E se non torna? Allora lei ne trova un altro, malgrado sé stessa, dirà che il suo primo amore è caduto in guerra, e porterà un lutto senza dolore, il lutto d’un sogno e di un sentimento vago. L’Elsa ti aspetta a casa, tu ci vai, per congedarti, per farti vedere nell’uniforme nuova, farle ammirare il gallone d’argento, la sciabola sonante, tutta brunita, nera.","YES"
"Alvaro_Corrado-Vent_anni-1930","Alvaro Corrado","Vent anni","1930","Prima di andar via le hai stretta la mano, forte e a lungo, e devi averle fatto male, perché ella ha socchiuso gli occhi, tremando, e voleva dire: ‘Mi fai male.’ Ma non vuole che sia questa la parola ultima che hai sentito dalla sua bocca. Il Bandi è uscito, non sa dove andare, a casa non vuole tornare, vuole camminare per le strade. Come sono belle le donne!","YES"
"Alvaro_Corrado-Vent_anni-1930","Alvaro Corrado","Vent anni","1930","Vorrebbe avere tutte le donne insieme, come uno che volesse bere il mare. Troppa adolescenza, ancora, troppa innocenza. Ma una signora amica di sua madre, che lo aveva conosciuto ragazzo, che gli aveva sempre tenuto gli occhi addosso, ora ha avuto compassione della sua innocenza, lo ha portato in un cinematografo di ultim’ordine, dove ci sono serve e soldati, c’è afa, c’è popolo, c’è un senso di cose nascoste e vergognose, e sullo schermo uomini e donne si baciano come immagini popolari, per incoraggiare chi li guarda.","YES"
"Alvaro_Corrado-Vent_anni-1930","Alvaro Corrado","Vent anni","1930","Le mani si cercano nella penombra, gli occhi della signora scintillano, sembra che debba svenire sulla sedia. È una signora matura che se lo ricorda coi calzoncini corti, che ora dice: ‘Come stai bene con quell’uniforme, Attilio, come sei bello.’ Lo segue, gli sta a fianco per strada, fingono per un poco, traversando una strada frequentata, di non conoscersi. Allo svolto si prendono per mano, entrano in uno studio d’un pittore dove i ritratti spalancano su di loro occhi stupiti e fissi.","NO"
"Alvaro_Corrado-Vent_anni-1930","Alvaro Corrado","Vent anni","1930","Ella lo ha fra le braccia, vuole che si ricordi di lei sempre, sempre; lo bacia sul petto, dalla parte del cuore, e questo bacio è come una ferita. Egli vorrebbe dire: Mi fai male, Eugenia. Ti ricorderai di me, Attilio.","YES"
"Alvaro_Corrado-Vent_anni-1930","Alvaro Corrado","Vent anni","1930","Ci vedremo domani e domani l’altro. Ti porto una medaglina che ti aiuterà. E di me che cosa vorresti portare?","YES"
"Alvaro_Corrado-Vent_anni-1930","Alvaro Corrado","Vent anni","1930","Quest’anello. Tienilo sempre al dito, ti porterà fortuna, e bacialo ogni tanto. Si rivedono tutte le sere in quello stesso studio.","YES"
"Alvaro_Corrado-Vent_anni-1930","Alvaro Corrado","Vent anni","1930","Ella dice cose terribili che Attilio non vorrebbe ascoltare: ‘Questa notte ho dormito sulla sponda del letto perché mio marito non mi toccasse.’ Ora che Attilio è lontano, scrive delle cose anche più terribili: ‘Ero incinta di un figlio tuo, Attilio, non era ancora formato, ma già ti somigliava. Ti amo, Attilio, ti bacio, penso a te notte e giorno e ti aspetto. Brucio, sono sempre tua, Attilio.","NO"
"Alvaro_Corrado-Vent_anni-1930","Alvaro Corrado","Vent anni","1930","Eugenia.’ Tutto questo è scritto sulla carta, una carta color paglia, con mano ferma. Non vale strappare la carta dopo averla riletta, far volare i pezzettini sul fiume. Perché deve scrivermi queste cose qui, proprio qui?","YES"
"Alvaro_Corrado-Vent_anni-1930","Alvaro Corrado","Vent anni","1930","e guarda il fiume, i campi, tutto verde e innocente, tutto in attesa d’un miracolo, e d’un evento soprannaturale. ‘Sai che ti dico, Fabio? Che il mondo laggiù sta diventando una gran porcheria.’ La sera usciva da quello studio come da una stanza di supplizi.","NO"
"Alvaro_Corrado-Vent_anni-1930","Alvaro Corrado","Vent anni","1930","Era possibile che non vi fosse altro al mondo per sentirsi vivi? Perché tutti parlavano di donne, le donne cercavano gli uomini, si stringevano a loro come nell’imminenza di un disastro? Com’era bella la sera, a uscire da quell’antro, la sera coi suoi passi, la sua luce, la sua fine lunga e attonita.","YES"
"Alvaro_Corrado-Vent_anni-1930","Alvaro Corrado","Vent anni","1930","Nelle strade secondarie si rifugiavano ancora le vecchie ore del mondo tranquillo; ma a trovarsi nelle strade principali c’era come un fastidio della luce, della pace, degli incontri teneri. Una fila di giovani non ancora diciottenni percorreva le strade, urlando, ed erano guardati in silenzio come se fossero inconsci d’un pericolo che invocavano ad alta voce. A vederli, qualcuno pensava a un esercito di morti, e i loro bianchi sorrisi, le loro voci, avevano qualche cosa di straziante e di estremo che alle donne e ai vecchi faceva volgere il capo con un senso di meraviglia e di pena.","NO"
"Alvaro_Corrado-Vent_anni-1930","Alvaro Corrado","Vent anni","1930","Le strade inghiottivano questi cortei, le grida si allontanavano. Cupi e tristi, quelli che temevano la guerra scivolavano per i vicoli, si mettevano in osservazione dietro alle porte e nelle profondità dei caffè, contemplando quello spettacolo che dava loro l’idea dell’imminenza d’un diluvio. ‘Viva la guerra!’ Questo grido aveva perduto ogni significato preciso, voleva dire: viva il movimento e le mutazioni, viva la potenza e l’orgoglio dell’uomo, viva la corsa all’ignoto, viva l’avvenire, abbasso gli affanni inutili, la vita quotidiana, la civiltà.","YES"
"Alvaro_Corrado-Vent_anni-1930","Alvaro Corrado","Vent anni","1930","Sembrava che la civiltà non reggesse più, che lo sforzo fatto da secoli fosse uno sforzo ridicolo e inutile. Immediatamente dai palazzi rispondeva il senso della vita antica, monumenti archi colonne pinnacoli rispondevano come fatti ieri, tornavano a una vita nuova e attuale, si ritrovavano nel tempo nuovo, spingevano col loro prestigio questo nuovo vento di avvenire. Gli ufficiali che traversavano la strada sembrava che conoscessero un segreto che non era alla portata di tutti, i giornali erano strillati e piovevano come uragani, la guerra che si combatteva in altre terre appariva in una luce d’incendio vicino, i nomi dei paesi in lotta occupavano già la storia, diventavano leggendarii, sedevano tra i monumenti del passato.","NO"
"Alvaro_Corrado-Vent_anni-1930","Alvaro Corrado","Vent anni","1930","Le truppe mandate a sedare i tumulti erano portate in trionfo, erano amici e nemici nello stesso tempo. Le chiese rimanevano mute come se si dovessero chiudere, e la stessa religione fosse crollata. Ogni soldato rappresentava il tema della guerra; ben più; il tema della morte.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo si guardava come se dai suoi muscoli dipendesse qualche cosa di vitale, si misuravano sulla sua testa i pericoli di domani; le prime modificazioni all’uniforme, come le stellette col grado nella parte interna della manica, la sciabola brunita, fecero correre brividi di splendido spavento. Un inno fece la sua apparizione, si parlava di baionette nelle schiene. La folla ripeteva queste parole senza brividi, e nelle stanze delle donne intente ai lavori di casa questo stesso inno risuonava spoglio di ogni significato, lento e monotono, come un pensiero fisso e indecifrabile.","NO"
"Alvaro_Corrado-Vent_anni-1930","Alvaro Corrado","Vent anni","1930","Le donne perdevano la testa e la ragione, il sangue e le ferite già le possedevano con un acre piacere, si sentivano compagne di tutti, il senso del pericolo le teneva in fermento, loro stesse erano riscattate da una servitù secolare, erano come distese in mezzo alla strada dove migliaia di uomini le traversavano, erano possedute in sogno, e in chi partiva era come allontanarsi da una festa, rimpiangendo le cose perdute, e più quelle mai provate. Era come se, alla fine, fossero tutti arrivati al culmine della vita umana senza sforzo, il mondo era crollato coi suoi vecchi pensieri; di lontano, nelle province, risuonavano le vecchie parole delle vecchie madri e dei padri: ‘Studia, figlio mio; sii buono, figlio mio; che cosa farai domani, figlio mio?’ Domani. Esisteva dunque un domani?","YES"
"Alvaro_Corrado-Vent_anni-1930","Alvaro Corrado","Vent anni","1930","Tutto quello che avevano imparato era un inganno, la vita si conchiudeva come un’enorme sorpresa, sbagliava i suoi calcoli come tutti avevano sbagliato i loro calcoli, tutti avevano dato un calcio al passato come a uno stupido gioco: non c’era che la guerra. Ma più che la guerra alla frontiera, era la guerra e la tempesta nei cuori umani. Questo volevano vedere i soldati, essere lontani e vedere quello che accadeva.","YES"
"Alvaro_Corrado-Vent_anni-1930","Alvaro Corrado","Vent anni","1930","Il mondo diventava una leggenda, gozzovigliava in pochi mesi con tutto quello che aveva tenuto nascosto per secoli; il popolo, nelle sue strade strette, non capiva: era come mettere in piazza la candidatura per l’avvenire, dalla parte dei borghesi; per il popolo, svegliato all’improvviso, era ancora un sacrificio di più, dopo la vita di emigrazione, la lotta per la vita, la lotta contro i padroni, i fermenti di quegli anni. Si sentivano i gridi più inverosimili. Si gridavano nomi ignoti del tutto.","YES"
"Alvaro_Corrado-Vent_anni-1930","Alvaro Corrado","Vent anni","1930","Il nome di un deputato, di un insegnante, di un giornalista, di una macchietta storica dimenticata, facevano lo stesso. ‘Viva Quirico Filopanti!’ Chi era? Quelli che capivano di meno erano i soldati.","YES"
"Alvaro_Corrado-Vent_anni-1930","Alvaro Corrado","Vent anni","1930","Forse erano proprio queste grida che li offendevano. Che cos’era questo tumulto? Essi si accingevano per un lungo viaggio come sempre si erano accinti ai lunghi viaggi: la guerra, l’America, il Canale di Suez, l’Australia.","YES"
"Alvaro_Corrado-Vent_anni-1930","Alvaro Corrado","Vent anni","1930","Era lo stesso. I più semplici non sapevano neppure dire il nome del nemico. Lo chiamavano ‘l’Austriaco.’ Le dimensioni dell’umanità si erano spalancate e approfondite, sorgevano nuovi colori, nuovi atteggiamenti della società, come il principio di nuove malattie.","YES"
"Alvaro_Corrado-Vent_anni-1930","Alvaro Corrado","Vent anni","1930","Poi venne la dichiarazione di guerra. Silenzio improvviso su tutto. Gli uomini sbattevano nelle città silenziose, come sbattevano le bandiere, onde d’un mare profondo.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ma tu sai che amo l’Elsa?” “Eva Ammeri, che cosa sarà di Eva Ammeri?” “Tu ti ricordi degli ultimi giorni laggiù, Fabio?” “Io avevo preso alloggio in quelle due stanze mobiliate che sai” rispondeva Fabio. “Le avevo fittate e pagate per cinque giorni. Vi avevo disposto le mie robe, aspettando non sapevo bene chi.","NO"
"Alvaro_Corrado-Vent_anni-1930","Alvaro Corrado","Vent anni","1930","Avevo messo certi fiori in un vaso di cristallo che avevo comperato; avevo comperato anche un piatto di ceramica per le sigarette, i primi lussi della mia vita, e non sapevo bene a chi avrei lasciato quelle cose. Era strana la condizione di uno che possedeva soltanto queste due cose, e tutte e due erano di troppo. Un giorno sentii suonare, corsi ad aprire.","YES"
"Alvaro_Corrado-Vent_anni-1930","Alvaro Corrado","Vent anni","1930","Una donna si distaccò dall’oscurità delle scale, venne avanti, era Eva Ammeri. Cercava di me, e soltanto di me. Che entrasse in casa mia, col suo profumo, che mi tendesse la mano, mi dava un piacere nuovo.","YES"
"Alvaro_Corrado-Vent_anni-1930","Alvaro Corrado","Vent anni","1930","Il fruscìo delle sue vesti mentre sedeva, armonia di cui tutta la casa si rallegrava. Le cose più comuni si nobilitavano davanti a lei. Io le dissi: ‘Che fortuna, vederla qui, prima di partire.","YES"
"Alvaro_Corrado-Vent_anni-1930","Alvaro Corrado","Vent anni","1930","Perché fra pochi giorni, fra tre giorni parto.’ Perché non si levava il cappello? Rivedere ancora i suoi ricci pettinati a grappolo, che le davano un’aria tanto capricciosa e crudele. Ma dopo quello che era accaduto, sentivo che non era più lo stesso sentimento che mi spingeva verso di lei, e, mentre prima consideravo ogni parte di lei stessa come un simbolo, e una mano, un polso, una caviglia, come toni di una scala di pensieri per ascendere a lei, ora provavo un’attrazione più selvaggia.","YES"
"Alvaro_Corrado-Vent_anni-1930","Alvaro Corrado","Vent anni","1930","Era discesa dal suo piedistallo. Se ne accorse. ‘Sono venuta, caro Fabio, a farmi scusare di quello che le ho mostrato involontariamente, caro Fabio.","YES"
"Alvaro_Corrado-Vent_anni-1930","Alvaro Corrado","Vent anni","1930","Povero Fabio, aver riposto tanto male la propria amicizia, e anche il proprio amore. Anch’io le ho voluto bene, gliene voglio ancora, gliene vorrò sempre. Ma lei non più, o meglio, non più come allora.","YES"
"Alvaro_Corrado-Vent_anni-1930","Alvaro Corrado","Vent anni","1930","Come era bello esser voluta tanto bene da lei, essere posta tanto in alto, diventare una cosa diversa da ogni altra, e che ebbrezza, caro Fabio, amato Fabio! No, non mi tocchi, vuol dire che io sono tanto decaduta ai suoi occhi? Ieri non avrebbe ardito farlo.","YES"
"Alvaro_Corrado-Vent_anni-1930","Alvaro Corrado","Vent anni","1930","Il suo amore mi faceva compagnia, mi dava una ragione per vivere. Io mi travestivo col suo amore, ed era un abito straordinariamente lussuoso, un abito da festa. Fabio, se lei avesse potuto partire senza sapere!","YES"
"Alvaro_Corrado-Vent_anni-1930","Alvaro Corrado","Vent anni","1930","Un giorno si sarebbe ricordato di me.’ Le si erano arrossate le guance, di quel rossore che fa delle donne, quando non sono troppo giovani, esseri d’un’età appassita e dolorosa. No, non era innocente la signora Ammeri. ‘Un giorno mio marito arrivò da me, e diceva che tutto era risolto, che aveva fatto un buon affare, che finalmente la vita aveva ceduto.","YES"
"Alvaro_Corrado-Vent_anni-1930","Alvaro Corrado","Vent anni","1930","Noi avevamo traversato molte strettezze, e in lui rimaneva sempre il rimpianto di non darmi abbastanza, di non farmi figurare abbastanza. Egli si considerava inferiore a me, incapace di conquistare quello che, diceva, era il mio diritto. Io allora ero bella, lieta, libera.","YES"
"Alvaro_Corrado-Vent_anni-1930","Alvaro Corrado","Vent anni","1930","Molti, passandomi accanto nella vita, mi avevano offerto di rendermi felice. La felicità era la ricchezza. La posizione d’una donna bella nel mondo è difficile.’ Io le domandai: ‘Perché dirmi queste cose, signora Eva?’ Ella parlava in piedi, lenta e calma, con le mani conserte sul seno.","YES"
"Alvaro_Corrado-Vent_anni-1930","Alvaro Corrado","Vent anni","1930","‘E io avevo creduto con una facile illusione, che molte cose mi spettavano di diritto. Lusingata ed esaltata, mi pareva che nulla dovesse essermi negato. Fu questa mia inquietudine che spinse mio marito ai tentativi più disperati per aver denaro.","YES"
"Alvaro_Corrado-Vent_anni-1930","Alvaro Corrado","Vent anni","1930","Io ero allora nello stato d’animo delle donne che passano la trentina, quando sentono il mondo fuggire, la gioventù nuova correre per mondo, e la loro appassisce come una canzone fuori di moda. Gli uomini sono buoni, davvero molto buoni, poveri uomini. Non sanno che inventare per le donne.","YES"
"Alvaro_Corrado-Vent_anni-1930","Alvaro Corrado","Vent anni","1930","Mio marito arrivava spesso a casa portando qualche cosa che aveva conquistato per me, come un trofeo di guerra. Gli uomini hanno di queste illusioni, ci trattano come bambine. Uno scialle, una toletta arrivata da Parigi, una parure di Paradis avuta di contrabbando.","YES"
"Alvaro_Corrado-Vent_anni-1930","Alvaro Corrado","Vent anni","1930","Non immaginava neppure quello che occorre a una donna per renderla completa. Lei ha mai veduto quelli che giocano d’azzardo? Sono la storia vivente delle loro vittorie e delle loro sconfitte; un anello al dito, l’abito stinto e liso, un magnifico paio di scarpe e la cravatta trinciata.","YES"
"Alvaro_Corrado-Vent_anni-1930","Alvaro Corrado","Vent anni","1930","Così eravamo noi. Mio marito mi avrebbe voluto vedere splendida, amata, corteggiata, trionfante degli anni e della vita. Aveva finito con l’essere malato della mia stessa malattia.","YES"
"Alvaro_Corrado-Vent_anni-1930","Alvaro Corrado","Vent anni","1930","Ero colpevole? Egli, vedendo le donne famose nelle loro splendide acconciature, pensava a me, guardava me, diventava triste per me. È una malattia del secolo.","NO"
"Alvaro_Corrado-Vent_anni-1930","Alvaro Corrado","Vent anni","1930","Deve aver sofferto molto, mio marito. Poi venne questa fortuna, improvvisa e sinistra. Non si seppe più che fare, si cominciò a gustare quello cui non avevamo diritto.","YES"
"Alvaro_Corrado-Vent_anni-1930","Alvaro Corrado","Vent anni","1930","Siccome io non sapevo nulla, mio marito si sforzava d’essere allegro, ma cadeva talvolta in momenti di abbattimento cupo. Tutto era divenuto amaro e insufficiente, tutto era troppo facile e semplice. Io stessa, senza saper nulla, avevo l’impressione di commettere un delitto.","YES"
"Alvaro_Corrado-Vent_anni-1930","Alvaro Corrado","Vent anni","1930","No, io non avevo diritto a quelle cose, Fabio. Mio marito era divenuto inquieto, e la sera era invaso da improvvisi terrori. Usciva spesso solo, la notte, per la città, frequentava i luoghi dove ci si stordisce, cercava la gente e odiava la solitudine.","YES"
"Alvaro_Corrado-Vent_anni-1930","Alvaro Corrado","Vent anni","1930","In quel tempo voleva un figlio. Io mi rifiutai come se avessi un cattivo presentimento. Mio marito si occupava anche di mode, faceva un giro per i magazzini, consultava le modiste.","NO"
"Alvaro_Corrado-Vent_anni-1930","Alvaro Corrado","Vent anni","1930","Era al corrente dell’opera quotidiana che si fa nel mondo per adornare le donne. Rimaneva sbalordito e scandolezzato, ma era orgoglioso di vedermi portare per prima un oggetto nuovo, appena creato. Mi accorsi poi che io ero piuttosto un’immagine, un’aspirazione per lui, ormai, che una persona viva.","YES"
"Alvaro_Corrado-Vent_anni-1930","Alvaro Corrado","Vent anni","1930","Egli cercava altrove la vita, i pensieri liberi, e so che le donne della vita notturna delle città, le naufraghe che s’imbattevano in lui, conoscevano per un’ora la sua prodigalità. Amava donare alle più povere, alle ragazze smarrite nella città e che sognano di salire, per le quali il vestito è la prima difficoltà e il primo gradino. Gli piaceva di vedere nei loro occhi il brillare della sorpresa come lo aveva veduto nei miei.","NO"
"Alvaro_Corrado-Vent_anni-1930","Alvaro Corrado","Vent anni","1930","Non mi ha mai tradito. Non gli era possibile. Aveva finito col cercare dappertutto dei simulacri di me stessa, e col perpetuare l’atto che lo aveva spinto alla sua perdizione e alla mia.","YES"
"Alvaro_Corrado-Vent_anni-1930","Alvaro Corrado","Vent anni","1930","Non mi amava, forse, più, e non poteva fare a meno di me, perché io ero lo scopo e la ragione dei suoi atti. Io non potrò mai dire ad altri queste cose, non le ho detto mai chiaramente neppure a me stessa. Quando le avrò confidato tutto, qualcuno saprà la verità.","NO"
"Alvaro_Corrado-Vent_anni-1930","Alvaro Corrado","Vent anni","1930","Immagini, Fabio, che io le parli in punto di morte.’ Così mi diceva Eva Ammeri, e io le ripetevo che non volevo più sentire, e che d’altra parte rimpiangevo di essere servito come un giocattolo nelle sue mani. Eva Ammeri replicò: ‘Cattivo ragazzo che sei, orgoglioso ragazzo. Avrei voluto che la verità fosso stata nota a tutti e ignota a te.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma giacché devi sapere… Ero io, Fabio, che guadagnavo ad essere amata da te come tu mi amavi. Per te un qualunque pretesto sarebbe bastato, perché sei giovane e nuovo. Se non fossi stata io il tema delle tue fantasie, un’altra lo sarebbe stata, ma con meno sapienza e tenerezza.","YES"
"Alvaro_Corrado-Vent_anni-1930","Alvaro Corrado","Vent anni","1930","Quando seppi chi eri tu, ebbi il bisogno di cercarti, e venni da te. Fosti felice? Hai sognato di me per tutto il campo, e mi amavi più quando mi pensavi che quando t’ero vicina.","NO"
"Alvaro_Corrado-Vent_anni-1930","Alvaro Corrado","Vent anni","1930","Vicina, io ero qualche cosa di più di una donna amata, ero anche un poco la tua sorella, la donna che tu stimavi, la donna elegante, quella di una condizione troppo sproporzionata alla tua. Tu mi stimavi troppo Fabio, e io avevo bisogno di questa tua ammirazione. Il tuo amore si camuffava sotto tante facce: venerazione, timore, soggezione, adorazione, stima.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma quando eri solo, allora vedevi di me soltanto l’essenza più desiderabile. Io lo sapevo, e quando m’incontravi avresti voluto dirmi ben altro di quello che riuscivi a dirmi. Sarebbe bastato che io mi fossi accostata un poco di più a te.","YES"
"Alvaro_Corrado-Vent_anni-1930","Alvaro Corrado","Vent anni","1930","E che piacere, per me, Fabio, essere amata così. Mi sentivo altissima, come nessun’altra donna. Quando domani mi ripenserai vedrai che questo ricordo ti rimarrà sempre dentro, e più bello a mano a mano che si allontanerà.","NO"
"Alvaro_Corrado-Vent_anni-1930","Alvaro Corrado","Vent anni","1930","Penserai alla Eva di ieri e non a quella d’oggi. Tu hai avuto il meglio di questa donna, Fabio, tu lo hai ancora. Io pensavo spesso al giorno in cui saresti tornato.","NO"
"Alvaro_Corrado-Vent_anni-1930","Alvaro Corrado","Vent anni","1930","Che vertigine, Fabio, allora anch’io ti avrei… anch’io, forse…’ Io ascoltavo sbalordito questo discorso, che era come un lungo monologo. Notavo di lei freddamente come gestiva, come la sua mandibola piena e carnale tremava di quando in quando a quelle parole, e il suo pallore, la sua tristezza le davano un colore di fiore appassito, carnale colore, più confidente e vicino che non quello splendido della fioritura. Così umiliata mi pareva più vicina, e soltanto vedendola ora fuggire, fantasticare su quel nostro amore, dissi fuori di me: ‘Perché non mi dai un bacio, almeno?’ Ella tese il viso, io le baciai la guancia.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma vedendola che si avviava per uscire, la presi e la baciai violentemente sulla bocca. Sorrise, la bocca le tremava. ‘Addio,’ mi disse sulla porta, ‘pensa qualche volta a me, Fabio.’ Mentre scendeva, io assaporavo il sapore del belletto delle sue labbra.","NO"
"Alvaro_Corrado-Vent_anni-1930","Alvaro Corrado","Vent anni","1930","La chiamai a bassa voce sulle scale: ‘Eva, Eva!’ Ella aveva sceso d’un tonfo l’ultimo scalino, dalla finestra la vidi svoltare l’angolo, volgersi a me, accennare un saluto. Mi accorsi che la desideravo selvaggiamente, come non mi era mai accaduto di pensare. Ma non la rividi più.” Bandi e Fabio stavano tra quell’erba, guardando quel fiume.","NO"
"Alvaro_Corrado-Vent_anni-1930","Alvaro Corrado","Vent anni","1930","Che cos’era il passato? Ora si sentivano infinitamente superiori a sé stessi. L’ultimo giorno della loro vita comune si era mescolato il piacere di corrompersi.","YES"
"Alvaro_Corrado-Vent_anni-1930","Alvaro Corrado","Vent anni","1930","Difatti, parlando di Eva, di Elsa e di Eugenia, si erano trovati in una stanza qualunque, con due donne sulle ginocchia, due donne qualunque, due donne dalle labbra molli, su cui i baci scivolavano. Erano là con disgusto. Ma avevano bisogno di tradire, di essere sudici, di essere uomini.","YES"
"Alvaro_Corrado-Vent_anni-1930","Alvaro Corrado","Vent anni","1930","Immagini oscene stavano estatiche alle pareti. Silenzio, umidità, tenebra, solitudine che pareva popolata di scarafaggi, di pipistrelli. Una voce cantava in una stanza al di là del cortile: L’han visto là – sulla frontiera e il cuore mio – aspetta e spera… una voce lunga, monotona, che metteva tra una frase e l’altra uno spazio angoscioso.","NO"
"Alvaro_Corrado-Vent_anni-1930","Alvaro Corrado","Vent anni","1930","‘Quanti tenentini, quanti!’ diceva una delle donne. Uscire la notte da questo antro. ‘Domani facciamo un bel bagno, e poi, finalmente, si parte’.","NO"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio si ricordava il nome di questa povera donna: Margot. Perché doveva ricordarselo, quando si dimenticano tante cose, che si vorrebbero ricordare? Margot, Margot, Margot, diceva il treno che lo portava via.","YES"
"Alvaro_Corrado-Vent_anni-1930","Alvaro Corrado","Vent anni","1930","Si svegliava e pensava a una gamba di Margot sbarrata da una giarrettiera nera, di velluto, fuori della gonna. Si ricordava di una frase di lei: ‘Attenzione a non sciuparmi la calza con la fibbia dei gambali.’ Quante paia di calze si stanno sciupando nel mondo! Tra i suoi ricordi alla rinfusa c’è questo nome, come se si ricordasse d’un letto dove avesse dormito una notte, molti anni prima.","YES"
"Alvaro_Corrado-Vent_anni-1930","Alvaro Corrado","Vent anni","1930","L’Isonzo correva tra gli argini limpido, con l’acqua dei nevai che si scioglievano sui monti. A un certo momento, poteva essere mezzogiorno, cominciarono a muoversi le piante come sotto un vento di tempesta. Il cielo era sereno, nubi erano alte e bianche sull’orizzonte, e su quelle pareva che aspettasse il nemico.","NO"
"Alvaro_Corrado-Vent_anni-1930","Alvaro Corrado","Vent anni","1930","Dagli arbusti, dai solchi, dalle fratte, sorsero forme umane; dapprincipio parvero zolle e sassi che si muovessero, argini del terreno non veduti prima; era una lunga fila di soldati, in ordine sparso: una bandiera apparve, una tromba squillò un comando, un tamburo si mise a rullare. Si vedevano distintamente, come su una scacchiera, gli uomini con gli zaini, la bandiera lacera; come se segnassero una misura tra quelle file, uomini con la sciabola nera nel pugno marciavano fra un plotone e l’altro facendo gesti nervosi, ma non più insoliti di quelli che si vedono in piazza d’armi. Gli uomini cercavano di tenere lo stesso passo, stringevano il fucile sotto l’ascella; non si scorgeva nessuno davanti a loro.","NO"
"Alvaro_Corrado-Vent_anni-1930","Alvaro Corrado","Vent anni","1930","A perdita d’occhio si scuotevano le piante, accennando qua e là come spettatori e complici. I soldati superavano gli argini, saltavano le siepi e i fossi; si vedevano gli stessi atteggiamenti goffi dei soldati più piccoli, quelli più sicuri ma più guardinghi dei soldati più alti; erano tutti uguali, tesi allo stesso comando, ma bastava che uno di quella catena d’uomini affondasse più degli altri in una macchia di piante, che un altro durasse più difficoltà a superare una maceria, ed era come un vacillamento di tutta la linea. Gli occhi rimanevano ostinatamente fissi a uno che non si muoveva più e rimaneva come appiattato dietro a una pianta, e il pensiero diceva assiduo: Ma perché non si muove?","YES"
"Alvaro_Corrado-Vent_anni-1930","Alvaro Corrado","Vent anni","1930","Si è fatto male, forse. A un tratto la linea umana cadeva in terra a un fischio acuto, non era più che un lungo argine grigio di zaini. La loro immobilità dava un’ansia inesplicabile, l’occhio temeva di smarrirli, quando si risollevavano uno rimaneva fermo, disteso, immobile, come un abito smesso.","YES"
"Alvaro_Corrado-Vent_anni-1930","Alvaro Corrado","Vent anni","1930","Luca Fabio disse al Bandi: “Mi pare che cominci la guerra.” A prestare meglio l’orecchio, si sentivano colpi come di accetta su un tronco duro, colpi rari e sicuri, come chi concentri in essi ogni suo sforzo, e non voglia sprecare energia. Una squadra di lancieri sbucò al galoppo, traversò la fila degli uomini, corse verso l’argine del fiume dove parve che confabulasse con qualcuno, ripartì al galoppo; in quel momento, alto, crepitante, scoppiò nel cielo un proiettile come un fuoco d’artifizio, rovesciò come da una cornucopia una pioggia nera tra un fumo roseo e grigio, la quale rimbalzò sulle tegole d’una casupola, e disperse in file più larghe i cavalieri. Questi traversarono la fila di gente a terra, si sparsero a ventaglio per la pianura.","NO"
"Alvaro_Corrado-Vent_anni-1930","Alvaro Corrado","Vent anni","1930","Non erano scomparsi che cominciò distinto, chiaro, scandito, un fuoco di fucili; la fantasia vedeva i cavalli correre tra le piante, i colpi dei fucili ostinati a fermarli, un cavallo spaventato sbucò tra un folto d’alberi, si fermò sull’argine d’un campo, si mise a brucare l’erba. Un uomo grosso, incappottato, saltò su più vicino, fece dei gesti come per scagliare avanti quegli uomini alla rinfusa. La fila tentennò, si mosse disordinatamente avanti, si restrinse poi, gli uomini si misero per due, in linea di fronte, cercando di mantenere il passo.","YES"
"Alvaro_Corrado-Vent_anni-1930","Alvaro Corrado","Vent anni","1930","Ora si scorgevano allo scoperto, oltre una siepe; un colpo secco fece cadere un ufficiale. Un altro prese il suo posto. La tromba gridò il comando: Avanti.","NO"
"Alvaro_Corrado-Vent_anni-1930","Alvaro Corrado","Vent anni","1930","Fate fuoco! il comando per cui nei poligoni di tiro si issa la bandiera rossa in segno di pericolo. Ma l’ultima nota fu spezzata di colpo, gli uomini si diradarono e si inginocchiarono.","NO"
"Alvaro_Corrado-Vent_anni-1930","Alvaro Corrado","Vent anni","1930","L’individuo grasso, lo stesso che aveva fatto gesti di cacciare avanti gli uomini, levò le mani come se li buttasse lontano; gli ufficiali in mezzo ai plotoni fecero cadere le sciabole, il trombettiere la sua tromba, il tamburino il suo tamburo, si misero a correre tutti avanti, una corsa pazza, con gesti meccanici, come retti da fili, governati tutti da uno stesso atteggiamento, curvi sotto lo zaino, aiutandosi col braccio sinistro come con un remo, offrendo il fianco destro scoperto, tutti insieme, senza che nessuno più li comandasse, con lo stesso passo di chi traversi una materia spessa e invisibile che si frapponesse sul suo cammino. In una sosta scaricarono i fucili. Rispose soltanto qualche colpo che andava frugando tra quelle file come se avesse designato qualcuno.","NO"
"Alvaro_Corrado-Vent_anni-1930","Alvaro Corrado","Vent anni","1930","Gli ufficiali, coi gambali lucidi, si vedevano manovrare in piedi, senza abbassare la testa, dare ordini, come se ripetessero la posizione prescritta di fronte al generale. Ma poi, ai colpi meditati che frugavano tra le file, cadevano uno dopo l’altro come pezzi d’una scacchiera. ‘È impossibile, impossibile!’ esclamava Fabio.","NO"
"Alvaro_Corrado-Vent_anni-1930","Alvaro Corrado","Vent anni","1930","L’ufficiale che prima li aveva spinti, ora si vedeva seguirli, da lontano, col binocolo; poi si vedeva che si torceva le mani, le agitava verso il cielo. Sicuro e veloce, un bolide scoppiò sul tetto d’una casa rustica, la scoperchiò, altri lo seguirono trasformando la casa in un cratere. I soldati avanzati erano scomparsi tra un fitto d’alberi.","NO"
"Alvaro_Corrado-Vent_anni-1930","Alvaro Corrado","Vent anni","1930","Silenzio, soltanto qualche fucilata di quando in quando esclamava lontana. Cominciarono ad apparire uomini che si capiva dovevano essere feriti, arrivavano sull’argine del fiume, frettolosamente, curvi, come se portassero qualche cosa che scottava. Un ufficiale li esaminava, e con una benda bianca pareva ritessere quelle vite.","NO"
"Alvaro_Corrado-Vent_anni-1930","Alvaro Corrado","Vent anni","1930","Era tornato il silenzio, con qualche raro tonfo, come di una lastra di rame battuta per richiamare le api. La compagnia dei lancieri tornò al galoppo, traversò il ponte, scomparve; il pomeriggio si distese immobile sulla pianura, sugli alberi estatici e gli orti abbandonati. Come se minchionasse tutto l’universo, un pallone oblungo si levò sul cielo.","NO"
"Alvaro_Corrado-Vent_anni-1930","Alvaro Corrado","Vent anni","1930","Sul ponte passò fragorosamente una batteria di piccoli calibri. “Domani tocca a noi, credo” disse il Bandi. Batteva i denti mentre diceva queste parole.","NO"
"Alvaro_Corrado-Vent_anni-1930","Alvaro Corrado","Vent anni","1930","Aggiunse: “Non è mica per paura. È l’impressione. Un’impressione curiosa; come se avessi guardato in un luogo proibito.","NO"
"Alvaro_Corrado-Vent_anni-1930","Alvaro Corrado","Vent anni","1930","Non mi so spiegare.” Una squadra di cavalieri, più assottigliata di prima, traversò il ponte, la frattura dell’argine sulla strada rotabile: “Si sono ritirati sul Carso. La pianura è tutta libera” disse un ufficiale. Passò poco dopo un autocarro, con uomini a bordo, sdraiati.","NO"
"Alvaro_Corrado-Vent_anni-1930","Alvaro Corrado","Vent anni","1930","“Come è andata?” “Chi lo sa?” rispose una voce. Fabio riconobbe le mostrine del suo stesso reggimento: “È uno dei nostri battaglioni che ha fatto l’azione.” L’autocarro scomparve, quegli uomini seduti guardavano di lontano, con occhi fissi. Alla svolta uno fece un vago cenno con la mano.","NO"
"Alvaro_Corrado-Vent_anni-1930","Alvaro Corrado","Vent anni","1930","All’ora della mensa, il comandante del battaglione disse: “I sottotenenti Fabio e Bandi raggiungeranno il quarto battaglione. Questa notte stessa.” Dov’è il quarto battaglione? Cercarlo.","YES"
"Alvaro_Corrado-Vent_anni-1930","Alvaro Corrado","Vent anni","1930","Al di là dell’Isonzo. Forse è in linea. Lo dirà il comando di tappa a Fogliano.","YES"
"Alvaro_Corrado-Vent_anni-1930","Alvaro Corrado","Vent anni","1930","L’aiutante maggiore del comandante, un tenente, rideva guardandoli. Che c’era da ridere? Forse perché Fabio e Bandi abitavano in una casa di contadini dove c’era una ragazza.","YES"
"Alvaro_Corrado-Vent_anni-1930","Alvaro Corrado","Vent anni","1930","Come si faceva ad affezionarsi i soldati se si mandavano ufficiali da un punto all’altro, un reparto diverso ogni dieci giorni? Il comandante del battaglione era un tenente colonnello richiamato, che nei panni di ufficiale sembrava piuttosto travestito. Si cercava d’indovinare che mestiere facesse da borghese ma forse parlavano per lui il ventre un poco grave, le spalle curve, il berrettino troppo piccolo che portava all’indietro come un cappello di paglia.","YES"
"Alvaro_Corrado-Vent_anni-1930","Alvaro Corrado","Vent anni","1930","I soldati, per quel berrettino, gli accordavano minor fiducia. Ma doveva essere buono; faceva volentieri delle adunate in un sottobosco su cui ronzavano gli aeroplani, teneva discorsi agli ufficiali, discorsi un poco sconnessi, con frasi che leggeva nei giornali. Ma negli abbandoni di questi discorsi, in quel che metteva di suo, c’era non si sa qual tenerezza paterna che poteva parere stanchezza.","YES"
"Alvaro_Corrado-Vent_anni-1930","Alvaro Corrado","Vent anni","1930","Si sentiva che diceva malvolentieri. ‘Controllare le uniformi, che siano in ordine, e i vestiti in perfetta ordinanza. Niente mollettiere.","NO"
"Alvaro_Corrado-Vent_anni-1930","Alvaro Corrado","Vent anni","1930","Può capitare da un momento all’altro il signor generale.’ Ma il generale che stava al comando di brigata a Fogliano, un ufficiale di nuova nomina che aveva preso il posto di un colonnello, era arrivato proprio il giorno innanzi, e si aspettava il suo primo ordine del giorno. L’aiutante maggiore doveva aver suggerito i nomi dei due amici, alla prima richiesta di ufficiali venuta dalla linea; certo sarebbe andato lui ad abitare sotto quel tetto dove Bandi e Fabio avevano la loro stanza; anzi, ordinava già al suo attendente di trasportargli le robe, mentre i due compagni non avevano ancora sgombrato. Martina, si chiamava la ragazza che abitava nella stanza accanto alla loro; ed era ancora una bambina; portava l’acqua e la biancheria pulita.","YES"
"Alvaro_Corrado-Vent_anni-1930","Alvaro Corrado","Vent anni","1930","Al piano di sotto ce n’era un’altra vestita di nero, che si vedeva soltanto nella sua stanza, traversando il corridoio; aveva un bambino che si diceva di un ufficiale austriaco; si tingeva le labbra; si affacciava soltanto, era lei, quando sentiva la cavalleria, e allora la si poteva vedere alla finestra. Abitare in una casa dove ci fossero donne era un fatto abbastanza importante; sentirsi sotto un tetto dove donne respiravano, dormivano, cantavano, erano in faccende. Scendendo le scale si vedevano queste donne con una pentola, un piatto, una caffettiera, un bambino.","YES"
"Alvaro_Corrado-Vent_anni-1930","Alvaro Corrado","Vent anni","1930","Queste cose nelle loro mani acquistavano una importanza insolita, parlavano il linguaggio dell’infanzia, si vedevano attraverso i ricordi, e come i ricordi erano impalpabili e irraggiungibili. La porta, al piano di sotto, era sempre aperta, ma il vano di questa porta era come la lente d’un cannocchiale, una dimensione ottica. Senza dirselo, i due compagni erano contenti di stare in questo mondo che d’altra parte li considerava assai lontani, provvisori come di fatto erano, e provavano dispiacere a doversene distaccare.","NO"
"Alvaro_Corrado-Vent_anni-1930","Alvaro Corrado","Vent anni","1930","Si vergognavano a dirselo, e in fondo erano cose puerili e da adolescenza. Ma molte cose da adolescenza accadeva di pensare. Non si poteva dire addio ai soldati, soldati e amici di dieci giorni.","YES"
"Alvaro_Corrado-Vent_anni-1930","Alvaro Corrado","Vent anni","1930","Il giorno dopo costoro avrebbero veduto un altro ufficiale; era un sentimento di gelosia, contro questo nuovo che prendeva il loro posto. Se Fabio avesse potuto conoscerlo, gli avrebbe detto come parlare a Pagnin, a Sbraga, a Patruno. La sera un autocarro li aspettava davanti alla porta della casa.","YES"
"Alvaro_Corrado-Vent_anni-1930","Alvaro Corrado","Vent anni","1930","L’autocarro conteneva già sei uomini, seduti, con le mantelle arrotolate. Si presentarono stringendosi la mano. Non pensavano a nulla.","NO"
"Alvaro_Corrado-Vent_anni-1930","Alvaro Corrado","Vent anni","1930","Vedevano soltanto svolgersi la strada, passare sotto di loro l’Isonzo con quel senso lieto e fatale di correre incontro che hanno i fiumi. Erano già di là. Di là c’erano ancora alberi e orti, qualche casolare crollato, una buca, un cavallo morto, un reticolato come d’un argine cominciato e poi smesso, e quest’argine non difendeva nient’altro che un mucchio di ghiaia.","NO"
"Alvaro_Corrado-Vent_anni-1930","Alvaro Corrado","Vent anni","1930","La notte impastò più tardi tutti quegli aspetti in qualche cosa di indistinto, e non si vedeva più che il nastro della strada giallo. Avevano l’impressione che in qualche luogo vi fossero presenze nascoste, di gente che viveva una vita sotterranea, e queste impressioni arrivavano a tratti, quando rallentava la sua corsa l’autocarro, come succede nei treni quando sostano in aperta campagna e la vita dei campi li assale da tutte le parti con le sue voci e i suoi lievi fruscii. Erano otto compagni, si erano contati l’un l’altro meccanicamente, e non finivano mentalmente di contarsi.","NO"
"Alvaro_Corrado-Vent_anni-1930","Alvaro Corrado","Vent anni","1930","La forma della sciabola, la forma del berretto, della mantella, il modello della pistola, erano cose su cui i pensieri si erano fermati in una contemplazione geometrica. Ora non si vedevano più. L’autocarro si fermò; il nome, Fogliano, apparve nella mente dei viaggiatori, e sembrava dato allora, sulle carte della guerra.","YES"
"Alvaro_Corrado-Vent_anni-1930","Alvaro Corrado","Vent anni","1930","Anche questo era soltanto una strada fra due argini di case; si vedeva la strada fino a un certo punto. Le case erano buie, ripide, minacciose come rocce. Si vedeva soltanto il campanile nel buio, e la sua croce che nel cielo nero era più nera.","NO"
"Alvaro_Corrado-Vent_anni-1930","Alvaro Corrado","Vent anni","1930","Che mese era? Giugno. Il cielo sull’orizzonte diventava perlaceo, e scopriva il profilo di una catena di colli, come d’un muro che si opponesse alla luce che saliva là dietro, riflesso d’un altro emisfero.","YES"
"Alvaro_Corrado-Vent_anni-1930","Alvaro Corrado","Vent anni","1930","Era un profilo netto nel cielo, d’un viluppo d’alberi e di rocce, ma aveva un sentimento di vita vigile, come una campagna notturna a sdraiarvisi, si avverte popolata da migliaia d’insetti. Una voce nell’ombra disse: “Complementi? Qua.","NO"
"Alvaro_Corrado-Vent_anni-1930","Alvaro Corrado","Vent anni","1930","Dormiranno qua in questa casa. All’alba raggiungeranno la linea. Tengano chiusa la porta se vogliono accendere la lampada.” Si trovarono in una grande stanza a terreno.","NO"
"Alvaro_Corrado-Vent_anni-1930","Alvaro Corrado","Vent anni","1930","Chiusero la porta. Una mano accese un fiammifero, trovarono i giacigli di paglia in terra, si coricarono. C’era un silenzio enorme, in cui erano sospesi come in un cielo oscuro.","NO"
"Alvaro_Corrado-Vent_anni-1930","Alvaro Corrado","Vent anni","1930","Bandi disse sottovoce: “Sei qui, Fabio?” “Sì,” rispose vicino. “Te l’immaginavi così, Fabio?” “Come?” La voce del Bandi nella notte sembrava una voce trepida d’un ragazzo. “Domani vedremo” rispose Fabio.","NO"
"Alvaro_Corrado-Vent_anni-1930","Alvaro Corrado","Vent anni","1930","Stando coricati su quei giacigli pareva di sentire battere un tamburo sotterraneo, la terra percorsa da una cavalcata numerosa e monotona. Ci si metteva di mezzo il battito del cuore, regolare e tranquillo, che batteva come il pugno d’un penitente: Sei tu, sei tu. Sei tu, diceva il cuore.","YES"
"Alvaro_Corrado-Vent_anni-1930","Alvaro Corrado","Vent anni","1930","Bandi allungò la mano, sentì quella del compagno nella sua, la tenne stretta un poco. ‘Glielo dica, lei, di cambiarsi quando è sudato, e di non bere acqua fredda.’ Le parole della madre del Bandi risuonavano alle orecchie di Fabio. ‘Glielo dica, lei!’ La paglia crocchiava a ogni movimento, era nel buio un lungo discorso, come in una stalla, fra animali che non hanno la parola, e il discorso è soltanto fatto di rumori.","NO"
"Alvaro_Corrado-Vent_anni-1930","Alvaro Corrado","Vent anni","1930","‘Glielo dica, lei…’ Era come stare in una grotta, il buio era divenuto greve e duro come una montagna. Uno fumava ostinatamente, e si vedeva la brace della sigaretta andare su e giù, illuminare a tratti una bocca. Quando Fabio faceva la guerra con le sciabole di canna, fanciullo; si ricordava.","YES"
"Alvaro_Corrado-Vent_anni-1930","Alvaro Corrado","Vent anni","1930","Forse sognava. Le sciabole erano tagliate in una canna rotonda e verde, fino a un certo punto, come una lama. Al posto dell’elsa, la canna era lasciata intera, e, fattivi due buchi, si piegava ad arco e vi si puntava un’altra cannuccia; questo era il manico della sciabola.","NO"
"Alvaro_Corrado-Vent_anni-1930","Alvaro Corrado","Vent anni","1930","Provava se pungeva, e faceva una larga ferita al piede d’un compagno, una ferita che gli pareva una voragine. Allora buttava la sciabola, e si metteva a correre, raggiungeva le montagne, e pensava: Non tornerò mai più a casa, mai più. Aveva paura di suo padre, perché suo padre lo picchiava troppo.","YES"
"Alvaro_Corrado-Vent_anni-1930","Alvaro Corrado","Vent anni","1930","Corre, corre, è libero, trova i pastori; i pastori gli danno un po’ di latte in una scodella di legno. Ma si fanno l’occhietto, e poco dopo lo vogliono consegnare a suo padre. Suo padre arriva, lo vuol prendere a scudisciate.","YES"
"Alvaro_Corrado-Vent_anni-1930","Alvaro Corrado","Vent anni","1930","No, no, babbo, non ne voglio più di scudisciate; sarò buono. Ma il compagno col piede sanguinante piange ancora, e mostra la ferita. Poi venne il giorno in cui suo padre lo accompagnò in città dove doveva studiare.","YES"
"Alvaro_Corrado-Vent_anni-1930","Alvaro Corrado","Vent anni","1930","Egli era contento, e diceva in cuor suo: Non tornerò mai più a casa, mai più. All’alba erano saliti in calesse. Alla svolta compare il ponte della ferrovia e il casello ferroviario.","YES"
"Alvaro_Corrado-Vent_anni-1930","Alvaro Corrado","Vent anni","1930","Sul casello c’è un numero. Sentiamo, dice il padre, che cosa vuol dire questo numero: 265; è stampato nero sul casello ferroviario. Non sai che cosa sia questo numero?","YES"
"Alvaro_Corrado-Vent_anni-1930","Alvaro Corrado","Vent anni","1930","Bene: è il numero che segna la distanza dalla stazione capolinea: vuol dire 265 chilometri. Quanti metri, dunque, è distante la stazione capolinea, se è distante 265 chilometri? Rispondi, quanti metri?","YES"
"Alvaro_Corrado-Vent_anni-1930","Alvaro Corrado","Vent anni","1930","Rispondi, Luca, quanti metri? Egli non sa quanti metri. Vorrebbe fuggire di nuovo, invece suo padre che gli sta vicino gli dà dei pizzichi al braccio.","YES"
"Alvaro_Corrado-Vent_anni-1930","Alvaro Corrado","Vent anni","1930","Rispondi, dunque, quanti metri? Un chilometro, quanti metri è? Questo almeno.","YES"
"Alvaro_Corrado-Vent_anni-1930","Alvaro Corrado","Vent anni","1930","Ha dimenticato tutto. È spaventoso. Ma dunque, che cosa vai a studiare in città, se non sai quanti metri è un chilometro?","YES"
"Alvaro_Corrado-Vent_anni-1930","Alvaro Corrado","Vent anni","1930","La vita non è altro che un perpetuo esame, questi esami non finiscono mai, esami ed esami, sempre. ‘Ah, mascalzone, che cosa ha fatto con la Cicala? Lo dirò a suo padre, perché io non voglio in casa mia della gente tanto corrotta.","YES"
"Alvaro_Corrado-Vent_anni-1930","Alvaro Corrado","Vent anni","1930","Rispondi, che cosa hai fatto con la Cicala? Quanti metri sono 265 chilometri? Quanti morti sono?’ Eppure, le cicale del suo paese.","NO"
"Alvaro_Corrado-Vent_anni-1930","Alvaro Corrado","Vent anni","1930","Peccato che non ci voglia tornare mai più. Meglio girare il mondo, essere libero. Ed ecco che durante una dimostrazione per Trento e Trieste, il commissario lo ha messo in prigione per una notte.","YES"
"Alvaro_Corrado-Vent_anni-1930","Alvaro Corrado","Vent anni","1930","Ah, ah! Faremo la causa, perché ha insultato il commissario. Lo cacceremo in carcere.","YES"
"Alvaro_Corrado-Vent_anni-1930","Alvaro Corrado","Vent anni","1930","Intanto risponda subito, quanti metri sono 265 chilometri? Lei non sa niente. Dica, dunque, che cosa ha fatto con la Cicala.","YES"
"Alvaro_Corrado-Vent_anni-1930","Alvaro Corrado","Vent anni","1930","Il commissario si è messo a ridere sotto la barba nera, e dice: Bene, bene; domani vedremo chi ha ragione. Il governo non può mica dichiarare la guerra per far piacere agli studenti! Ci mancherebbe altro.","NO"
"Alvaro_Corrado-Vent_anni-1930","Alvaro Corrado","Vent anni","1930","Oh, se fosse rimasto in montagna coi pastori! Lo vedete anche al Lorici che gli è capitato? Lorici, durante una dimostrazione, la folla lo ha afferrato e lo ha malmenato, perché egli ha insultato il commendator Cirus.","YES"
"Alvaro_Corrado-Vent_anni-1930","Alvaro Corrado","Vent anni","1930","Lorici, immobile in mezzo alla folla urlante, ha veduto il commendator Cirus e lo ha insultato. Nessuno ha capito che cosa ha detto; ma il commendator Cirus si è affacciato dal finestrino dell’automobile e ha detto: Un neutralista, un nemico della patria travestito! Il commendator Cirus fabbrica distintivi per la guerra, vuole che tutta la città, tutta l’Italia porti il suo distintivo.","NO"
"Alvaro_Corrado-Vent_anni-1930","Alvaro Corrado","Vent anni","1930","Egli sostiene la guerra e ci guadagna sopra diecine di migliaia di lire, centinaia di migliaia di lire perché stampa giornali di propaganda, distintivi, cartoline. Lorici odia Cirus per questo. Ma chi ci prega, a noi, di metterci sempre contro questa gente?","YES"
"Alvaro_Corrado-Vent_anni-1930","Alvaro Corrado","Vent anni","1930","Perché mescolarsi in quello che fa Cirus? Perché è un porco, e io non voglio fare la guerra perché lui s’ingrassi. Ma troppe cose avrai da fare, Lorici, se vuoi impedire che la gente s’ingrassi sulla guerra.","YES"
"Alvaro_Corrado-Vent_anni-1930","Alvaro Corrado","Vent anni","1930","Cirus, furibondo, deve aver subito un grave insulto perché dice alla folla: È un nemico travestito, è un nemico della patria! Lo afferrano per il colletto, lo coprono di calci e di pugni, lo accompagnano in caserma. È un soldato questo?","NO"
"Alvaro_Corrado-Vent_anni-1930","Alvaro Corrado","Vent anni","1930","Sì, è un soldato. È un buonissimo soldato, dice il maggiore Salvi. Ma ha insultato uno dei più validi sostenitori della nostra guerra di liberazione, il commendator Cirus, che è anche ben veduto dai nostri alleati francesi.","YES"
"Alvaro_Corrado-Vent_anni-1930","Alvaro Corrado","Vent anni","1930","È un ottimo soldato, replica il maggiore Salvi. Sentiamo Lorici, che cosa intendeva fare? La guerra, risponde lui, è una cosa seria, e il commendatore Cirus non c’entra.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma perché prendersela poi col commendatore Cirus? Che si vesta da soldato e che venga con noi; ecco un modo per sostenere la guerra. C’è stato scandalo, c’è stato turbamento dell’ordine pubblico.","YES"
"Alvaro_Corrado-Vent_anni-1930","Alvaro Corrado","Vent anni","1930","I fatti sono questi, anche se le apparenze sono altre. Articolo 578, libro Terzo del Regolamento di Disciplina: ‘Sono in egual modo represse le mancanze ai doveri di cittadino, ed anche di uomo privato, quando possano turbare l’ordine pubblico, generare scandalo, o recare sfregio al decoro del grado e della uniforme.’ Il sergente allievo ufficiale Lorici è retrocesso, torna soldato, è scaraventato al fronte. Il maggiore Salvi ha sostenuto fino all’ultimo che è un buon soldato.","NO"
"Alvaro_Corrado-Vent_anni-1930","Alvaro Corrado","Vent anni","1930","Qualcuno lo ha perduto. Ha turbato l’ordine pubblico, ha generato scandalo. Passa nella camerata a testa alta, prende la sua roba, e mostra che non ha più i galloni d’argento né il filetto d’argento intorno al collo; scompare tra la folla dei soldati, perduto come un seme vagante.","YES"
"Alvaro_Corrado-Vent_anni-1930","Alvaro Corrado","Vent anni","1930","E Luti? Lorici è partito. Luti è ubriaca in un caffè, la notte, e va dicendo agli ufficiali: Perché non cerchi di farmi venire con te in una città della zona di guerra?","YES"
"Alvaro_Corrado-Vent_anni-1930","Alvaro Corrado","Vent anni","1930","Io qui non ci posso più stare. Fabio prende un distintivo del commendator Cirus e vi trova una figura oscena. Arrossisce, trema, non sa dove nasconderla, perché in quel momento arriva il professore di greco.","NO"
"Alvaro_Corrado-Vent_anni-1930","Alvaro Corrado","Vent anni","1930","Sempre con questi esami, e Fabio non ha altro che questa figura oscena che non gli riesce di nascondere e di buttare. Si svegliò di soprassalto, si rese conto del luogo; un grande sollievo come nei cinque giorni di licenza, e si disse: ‘Per fortuna è finito il tempo degli esami.’ Questo pensiero gli tornò grato come dopo l’esame di licenza liceale. Si volse verso Attilio.","YES"
"Alvaro_Corrado-Vent_anni-1930","Alvaro Corrado","Vent anni","1930","Dormiva ancora. Anch’egli si riaddormentò. L’alba si annunziò con un colpo alla porta, e una voce che diceva: “Signori ufficiali, pronti?” Filtrava un po’ di luce dagli interstizi della porta.","NO"
"Alvaro_Corrado-Vent_anni-1930","Alvaro Corrado","Vent anni","1930","Si svegliarono col risveglio assorto, pronto e docile dei bambini e dei soldati. “Pronti! Pronti!” rispondevano.","NO"
"Alvaro_Corrado-Vent_anni-1930","Alvaro Corrado","Vent anni","1930","Riconobbero il luogo, si ricordarono di tutto. La porta si aprì su una strada dove aspettava un carabiniere vestito di grigio-verde, il cappellone foderato di grigio, e diede loro una vaga apprensione di dover rispondere di qualche cosa. “Signori ufficiali,” aggiunse il carabiniere, “devo ricordare loro che è ordine del comando di depositare le sciabole e di abolire i gambali in prima linea.","NO"
"Alvaro_Corrado-Vent_anni-1930","Alvaro Corrado","Vent anni","1930","Il nemico ha individuato gli ufficiali da questi segni, e li prende particolarmente di mira. Anche i tamburi sono aboliti, le trombe e le bandiere.” “E dove sono le bandiere?” “In una fodera, presso il comando di reggimento.” Uno degli otto compagni, piccino e bruno, si mise a mugolare che non avrebbe rinunziato alla sciabola sulla quale aveva prestato giuramento. Non l’avrebbe ceduta a nessuno.","YES"
"Alvaro_Corrado-Vent_anni-1930","Alvaro Corrado","Vent anni","1930","“Faccia come crede,” aggiunse il carabiniere, “tutto a suo rischio e pericolo. La sciabola non serve più neppure a tagliare il pane; e la strada è seminata di sciabole, di tamburi e di trombe.” Il piccolo ufficiale si rassegnò a depositare la sciabola accanto alla cassetta d’ordinanza, un’arnia grossa, pesante, nera, ricurva, una sciabola da eroe antico. Fabio si ricordò dell’azione che aveva veduto al di là dell’Isonzo, pochi giorni prima, quell’avanzata impossibile a bandiera spiegata, le trombe, i tamburi, le sciabole, gli uomini con le sciabole che cadevano come pezzi d’una scacchiera; tutta quell’azione, insomma, da piazza d’armi.","NO"
"Alvaro_Corrado-Vent_anni-1930","Alvaro Corrado","Vent anni","1930","“E ne abbiamo perduti molti, di ufficiali?” “Molti; si erano presentati come a una parata. Qui è tutt’altro affare,” disse il carabiniere. Si sentivano tonfi sordi, schiocchi, boati, come di minatori che lavorassero sotterra, o di mine che scoppiassero.","NO"
"Alvaro_Corrado-Vent_anni-1930","Alvaro Corrado","Vent anni","1930","Levando gli occhi videro il colle imminente, che sembrava disabitato; ma lo immaginavano allo stesso modo tutti, lavorato e trivellato da una squadra di operai diligenti che cominciano di buona ora la loro opera. C’era il tono di una febbrile fatica in un cantiere; certi suoni parevano d’un battirame che non finisse di bullonare una grande caldaia. Il paesaggio stesso aveva un colore di luogo veduto da un treno in corsa.","YES"
"Alvaro_Corrado-Vent_anni-1930","Alvaro Corrado","Vent anni","1930","Uscendo sulla strada si accorsero con stupore che il paese era disabitato; porte e finestre divelte; le case, sventrate, mantenevano soltanto una struttura esteriore, ma spalancate e vuote come se respirassero, stanche, alleggerite del peso della vita della condizione umana, dei pensieri, della fatica. Forse quel paesaggio era stato sempre lo stesso, e non c’era poi un gran divario per chi aveva veduto nelle città italiane i segni della vita morta nelle rovine antiche e nei villaggi demoliti dal terremoto, o lasciati in abbandono da un movimento di emigrazione. Ma piuttosto, che dei gatti vi si attardassero, che qua e là due o tre sedie scentrate intorno a un tavolo, una striscia di pittura in un interno, simulassero un ricordo di vita, davano un tono di recente catastrofe al paesaggio.","NO"
"Alvaro_Corrado-Vent_anni-1930","Alvaro Corrado","Vent anni","1930","La stessa chiesa spalancata, coi segni dei giacigli di paglia in terra, era il segno d’una religione fuggita, e la figura d’un Crocifisso vi si trovava come una vittima recente di quella distruzione. Qualche cartello indicava le varie direzioni delle strade: San Pietro sull’Isonzo; Romans; Villesse; Gradisca; un proiettile inesploso alto come un paracarro era affondato sulla strada a un crocicchio. Odore di calcinacci, di stracci smessi, di intimità vaporante nell’aria, come un’essenza fuori d’una boccetta aperta.","NO"
"Alvaro_Corrado-Vent_anni-1930","Alvaro Corrado","Vent anni","1930","L’alba si annunziava dietro ai monti con un colore grigio e stagnante, aveva forse riempito l’altopiano, e il declivio del monte teneva nero ed alto la luce, come un argine. Il carabiniere si fermò davanti a una porta d’una casa appiattata ai piedi del colle. Bussò.","NO"
"Alvaro_Corrado-Vent_anni-1930","Alvaro Corrado","Vent anni","1930","Un piantone aprì, scomparve senza parole, ricomparve aprendo un uscio. Il generale Bandi si presentò sulla soglia. Attilio Bandi vide suo padre, che non si aspettava di vedere, come un’apparizione infantile, quando i genitori sanno tutto e possono tutto; da tre mesi non lo vedeva, da quando, promosso generale, era venuto in licenza a Firenze, dove egli era ancora malato.","YES"
"Alvaro_Corrado-Vent_anni-1930","Alvaro Corrado","Vent anni","1930","Ora gli pareva d’incontrarlo in fondo a un lungo racconto, e, come in fondo a un racconto, gli pareva lievemente invecchiato. A Fabio, che ne aveva veduto appena il ritratto, apparve meno alto di come se lo era immaginato; era anzi minuto, e tale lo rendeva il pastrano di stoffa da soldato, coi bottoni neri, il berretto col gallone; il figlio gli andò incontro, fermandosi quasi sull’attenti, in una posizione che dall’adolescenza gli avevano prescritta in casa. Ma il padre gli tese le mani, gliele posò dolcemente sulle spalle, lo baciò sulla fronte che il figlio curvò poiché era più alto del padre, lo guardò un poco da vicino, negli occhi, mentre i baffi grigi gli tremavano.","NO"
"Alvaro_Corrado-Vent_anni-1930","Alvaro Corrado","Vent anni","1930","Gli occhi, che il figlio ricordava imperiosi, ora li vedeva vicini, luminosi, d’un colore che l’uniforme e la chiarezza dello sguardo facevano apparire di non si sa che colore azzurro, ed erano invece un meandro giallo e grigio. Fu un attimo; il figlio si scostò; il generale sedette davanti al tavolo, dopo avere stretta la mano agli altri, e curvandosi su una carta topografica spiegata davanti a lui, disse con una voce chiara e discreta, senza durezza, ma imperiosa: “Desidero che i signori ufficiali subalterni si rendano conto in qualche modo delle posizioni che vanno a occupare. La preparazione affrettata della nostra guerra non ha permesso ai comandi, come sarebbe stato desiderabile, di fornire i signori ufficiali subalterni di quanto è necessario per il più completo adempimento della loro missione, e, per non dire altro, carte esatte e dettagliate.","NO"
"Alvaro_Corrado-Vent_anni-1930","Alvaro Corrado","Vent anni","1930","Molti fra i subalterni non hanno neppure cognizione delle posizioni che hanno davanti, né del loro disegno approssimativo. Talvolta non conoscono neppure, della loro linea, che un elemento, quello in cui si trovano coi loro uomini, e basta. Non è soltanto andare avanti che è importante, signori ufficiali.","NO"
"Alvaro_Corrado-Vent_anni-1930","Alvaro Corrado","Vent anni","1930","I nostri ufficiali di complemento hanno dimostrato in modo splendido di che cosa sono capaci. In nessun esercito del mondo, credo, l’ufficiale subalterno si trova in una posizione difficile come nel nostro. Qui è tutto insieme caporale sottufficiale ufficiale, ciò che ci procura dolorose e irreparabili perdite.","NO"
"Alvaro_Corrado-Vent_anni-1930","Alvaro Corrado","Vent anni","1930","Noi non abbiamo un organismo di sottufficiali come esiste presso il nemico, e come esiste nell’esercito prussiano per lunga tradizione. I pochi sottufficiali degni di questo nome vanno dolorosamente logorandosi e scomparendo, e fra poco non vi sarà che l’ufficiale comandante di plotone su cui si possa contare. Raccomando di non fare inutile getto della propria vita, perché la vita è sacra, e di essa dobbiamo rendere stretto conto non soltanto a Dio, ma alla Patria e ai superiori.","NO"
"Alvaro_Corrado-Vent_anni-1930","Alvaro Corrado","Vent anni","1930","Io pretendo il sacrificio più assoluto da tutti… (Volse gli occhi in giro, incontrò gli occhi di suo figlio, batté le palpebre, seguitò a parlare guardando fuori della porta); ma non lo spreco di sé stessi. So che molti di loro vengono dagli studii umanistici, e hanno della guerra un concetto ancora estetico, avventuroso, diciamo napoleonico. Si disilludano.","NO"
"Alvaro_Corrado-Vent_anni-1930","Alvaro Corrado","Vent anni","1930","Una vita spesa per un gesto qualunque, è una perdita anche per l’esercito, oltreché per la famiglia e per l’umanità. Questa è una guerra dove i gesti sono inutili. Nessuno è libero di gettare quando gli pare la propria vita, siamo intesi?","YES"
"Alvaro_Corrado-Vent_anni-1930","Alvaro Corrado","Vent anni","1930","Osservino intanto questo disegno delle linee, elementi di linee che saranno il loro campo d’azione. Vedremo meglio la posizione sul posto.” Un foglio disegnato rozzamente passò da uno all’altro. Il dito del generale segnava con un’unghia corta e dura i posti di artiglieria che tenevano la posizione sotto la loro minaccia.","NO"
"Alvaro_Corrado-Vent_anni-1930","Alvaro Corrado","Vent anni","1930","Il Cucco, il Sabotino. Concluse: “È duro mantenerla, impossibile lasciarla.” Si mosse, si guardò intorno come per cercare qualche cosa di cui temeva dimenticarsi, si avviò dicendo: “Possiamo andare prima che venga giorno alto.” Si calcò il berretto sulla testa, si abbottonò il pastrano. Li precedeva per uno stretto e ripido sentiero come se li guidasse in una grande casa diruta dove progettasse la ricostruzione con una squadra di operai.","NO"
"Alvaro_Corrado-Vent_anni-1930","Alvaro Corrado","Vent anni","1930","Potevano vedere, seguendolo, le sue spalle un poco curve, i capelli grigi sulla sua nuca, i suoi scarponi chiodati. Si tenevano a distanza, uno dietro l’altro, e alcuni, poco pazienti, o per non fargli sentire il loro passo alle calcagna, avevano preso a camminare sul ciglio del viottolo. Il generale si volse: “Sarà meglio che vadano sulla strada, finché c’è.” Fu lui invece a uscire dal viottolo, come se fosse preso improvvisamente da un’impazienza che non riusciva a dissimulare.","NO"
"Alvaro_Corrado-Vent_anni-1930","Alvaro Corrado","Vent anni","1930","Il pendìo era ancora nell’ombra, la luce del primo sole era di là come in una stanza chiusa. Il Bandi si guardava l’anello che portava al dito come un compagno di strada cui si affida un poco del proprio avvenire. La strada s’inerpicava per un costone scosceso: dover risalire un’altura dà sempre un senso di andare a trovare un mondo diverso, la montagna; questa volta era cercare un altro fenomeno della natura, un regno mai immaginato.","YES"
"Alvaro_Corrado-Vent_anni-1930","Alvaro Corrado","Vent anni","1930","Ancora una volta il Bandi domandò: “Tu la pensavi così, Fabio?” In quel momento essi pensarono, e forse lo pensarono tutti gli altri, che gli uomini lasciati laggiù nel mondo di ieri immaginavano questo luogo come qualcosa di vago e di avventuroso dove accada di incontrare gente che si muove, trombe che squillano, cavalli che sfilano tra filari d’alberi; il pensiero che assiste i giovani ancora legati alla casa, quando si trovano in una situazione insolita, si riaffacciò di nuovo in loro, forse per l’ultima volta: Se mi vedesse mia madre! Ecco una cosa che non si sarebbe raccontata mai. ‘Glielo dica, lei, che non beva acqua fredda quando è sudato…’ Salendo ancora, l’aria cupa della valle si schiarì, la luce sfiorava le cime con un colore cinereo e luminoso come la cenere della sigaretta.","YES"
"Alvaro_Corrado-Vent_anni-1930","Alvaro Corrado","Vent anni","1930","Un carabiniere con la lucerna foderata di grigio si staccò da un antro, andò loro incontro. Una straduccia obliqua portava sull’altopiano, ne era l’ultimo passo, come una scaletta è più ripida verso la sommità d’una cupola o d’una torre. Al di là dello sperone del colle si vedeva un altro colle più lontano, e su di esso forme che si confondevano coi sassi e gli arbusti smilzi; erano uomini che scendevano uno dietro l’altro, staccando nel cielo, tutti nello stesso atteggiamento, con la stessa inclinazione in avanti, e parevano ciechi legati a una corda.","NO"
"Alvaro_Corrado-Vent_anni-1930","Alvaro Corrado","Vent anni","1930","Il generale levò gli occhi: “Che gente! Non hanno ancora imparato a camminare. Questo si chiama fare da bersaglio in piedi!” Da quel silenzio si scagliò su di loro, con un miagolìo e uno sbuffo, un proiettile che scoppiò alto, e traversò la zona grigia del cielo con uno spolverìo nero simile a quello che annunzia la pioggia in una plaga lontana.","NO"
"Alvaro_Corrado-Vent_anni-1930","Alvaro Corrado","Vent anni","1930","La fila d’uomini ebbe una violenta inclinazione in avanti, scomparve tra i sassi, mentre un altro proiettile enorme piombò dove prima erano stati avvistati, aprì nell’aria una voragine di schegge e di pietre. Si vedeva ora la stessa fila d’uomini, per il pendìo, correre come nubi grigie, legate e insieme con moti diversi. Il generale crollò la testa: “Ci costano più le marce d’avvicinamento e i cambi di turno che la guerra stessa.","NO"
"Alvaro_Corrado-Vent_anni-1930","Alvaro Corrado","Vent anni","1930","Si fanno ammazzare come le mosche. Hanno sempre la tendenza all’armento.” A perdita d’occhio si stendeva l’altopiano, a sinistra cime nevose, alte e solitarie fra colli e valli, intente, a destra un groviglio di piccole cime arse, di pietre e di costoni brulli, seminati di buche profonde, simile a una riviera scogliosa su un mare. Il mare era la pianura indistinta che si scorgeva lontano, fra un ondeggiamento di brume, e il lampeggiamento che pareva d’una marina.","YES"
"Alvaro_Corrado-Vent_anni-1930","Alvaro Corrado","Vent anni","1930","Come si sveglia una città si svegliò la montagna, col lamento dei convogli troppo pesanti, il tremito delle finestre sulle vie più frequentate, i fischi delle ruote dei tranvai, gli scoppi dei motori. Come insetti usciti fuori del campo e che saltano sulla strada, sentirono intorno a loro ronzare qualche cosa. “Niente,” disse il carabiniere, “sono le pallottole disperse.","NO"
"Alvaro_Corrado-Vent_anni-1930","Alvaro Corrado","Vent anni","1930","Non hanno più forza.” Difatti urtavano contro i sassi e si spegnevano con un lieve miagolìo. “Andiamo?” disse il generale. “Devo fare due passi fino all’osservatorio, e profittiamo per fare un po’ di strada insieme.” Erano indirizzate al figlio queste parole?","YES"
"Alvaro_Corrado-Vent_anni-1930","Alvaro Corrado","Vent anni","1930","Superarono il viottolo in pendìo, erano sull’altopiano. Il generale, come per appoggiarsi, passò la mano intorno al braccio del figlio. Voleva forse dirgli qualche cosa.","NO"
"Alvaro_Corrado-Vent_anni-1930","Alvaro Corrado","Vent anni","1930","Camminavano tutti e due avanti, e pareva che il vecchio ufficiale presentasse a un pubblico aspettante questo suo nato. Fumava lontanissimo come un rogo un gruppo di case, e pareva che tutto il fronte, i monti, i colli, il sole stesso che illuminava di tralice quella distesa di terra soltanto nei suoi punti più alti, non stessero a guardare altro; e gli uomini potessero andare avanti mentre non vigilava nessuno. Un campo di battaglia, a chi vi sta, sembra non sia mai servito ad altro che a combattervi, a ogni modo che non debba più servire ad altro, e che sia un regno perpetuo di guerra.","NO"
"Alvaro_Corrado-Vent_anni-1930","Alvaro Corrado","Vent anni","1930","Invece, a rivederlo poi, perde il senso cui era stato legato fino a che vi si è lottato; una siepe, un bosco, un macigno, una ruga del terreno, una valle, i monti lontani disposti sull’orizzonte non significano più nulla e non ricordano nulla. Gli storici non vi si orienteranno mai, vi ricostruiranno la manovra di battaglia secondo le loro idee, vi vedranno una battaglia fantastica, in cui sarà tenuto conto delle masse, delle manovre, dei comandi. Nessuno saprà mai che importanza abbia avuto per un uomo un sasso, un albero, un ciottolo, un ciuffo d’erba; che dimensione abbiano avuto per i soldati una buca, una fila di pietre, la macerie d’un campo.","NO"
"Alvaro_Corrado-Vent_anni-1930","Alvaro Corrado","Vent anni","1930","Ogni apparenza della terra è un tema, i monti e i colli lontani hanno la voce dei cannoni, stanno, chiomati d’alberi o calvi, come generali davanti a un tavolo di manovra, parlano con la voce dei cannoni, una voce da eco, riflessiva e spaziosa; ogni elemento della terra diventa provvidenziale e animato, la natura ubbidisce di colpo a un’altra legge, e l’uomo, tra quelle apparenze, vi acquista quel senso nuovo di orientamento per cui avverte suoni amici e nemici; gli elementi vivono per conto loro, l’uomo vi si aggira come il primo giorno del mondo creato; sono aboliti secoli di civiltà, anni di vita comune e ragionevole, l’uomo non è più che istinto. A queste prove si vede se una razza ha perduto gl’impulsi primitivi, vi si trovano meglio coloro che sono abituati a vivere a contatto con la natura e con la fatica umana più dura. La guerra è un mestiere d’uomini che non si sono dimenticata la terra.","NO"
"Alvaro_Corrado-Vent_anni-1930","Alvaro Corrado","Vent anni","1930","Come uno che si sveglia all’improvviso in una notte, addormentatosi all’aria aperta, e in questa notte il cielo piovesse, stanco della creazione, bolidi e frammenti di stelle, e nello stesso tempo avesse l’impressione che a fuggire in un altro emisfero vi ritroverebbe il sole e il cielo eterni e fermi nella loro armonia, questo provavano gli otto uomini sopraggiunti. L’inizio di quella vita non era diversa da quando, stando in un letto, si sente accanirsi il vento e la pioggia invernale, col sentimento che non debba finir mai, ma con la sicurezza logica che deve pur finire; o di quando, una notte, il terremoto fa balzare una città che aspetta il giorno come un rifugio, la luce come una certezza e una consolazione, si sa di certo che il giorno deve tornare, e intanto sembra anch’esso sepolto sotto le rovine. Questa era la guerra.","NO"
"Alvaro_Corrado-Vent_anni-1930","Alvaro Corrado","Vent anni","1930","Che ora era, che giorno, che altezza quella dell’altopiano, che orientamento, di dove spuntava il sole, di dove erano venuti? In pochi minuti sembrava d’esservi sempre stati e di dovervi sempre stare: forse nei sogni, nella coscienza di certe ore e di certe azioni, quando si visitano regni immobili di ansie e di rimorsi, o di terrori. Pensieri di ieri scomparsi, e anche quello tanto comune ai giovani: Se mi vedesse mia madre.","YES"
"Alvaro_Corrado-Vent_anni-1930","Alvaro Corrado","Vent anni","1930","L’uomo era solo, ed era nato a un nuovo mondo; come nel mondo attorniato di pericoli nessuno pensa più a che cosa può correre incontro, e solo di rado gli si presenta la fragilità del suo destino, così in questo nuovo regno il senso della potenza dell’uomo come una sicurezza di invulnerabilità, assisteva ognuno. Sarebbe bastato tanto poco a romperlo questo congegno umano. A una svolta, un gradino più su, un odore di putrefazione, greve, quasi palpabile, si stese come una coltre livida sull’altopiano.","NO"
"Alvaro_Corrado-Vent_anni-1930","Alvaro Corrado","Vent anni","1930","Questo fece volgere gli occhi degli uomini uno verso l’altro. Passò per cielo l’accento d’un vento che susciti in una foresta suoni ricordanti lontanamente gli organi delle cattedrali, il soffiare dei mantici, lo stridìo dei carri, porte che si chiudono sui cardini sonori, che sbattono violentemente a un vento più forte, un vento armonioso spezzato bruscamente da boati sordi come se la montagna fosse assalita da terribili dolori e sussultasse nelle sue infinite mammelle. Una straordinaria natura era in quel mondo; in terra bossoli di proiettili di fucile, densi come pietrame, macigni frantumati come sotto l’opera paziente d’un tagliapietre, che avesse sospesa la sua opera per l’indomani, stracci, scarpe, fucili abbandonati.","NO"
"Alvaro_Corrado-Vent_anni-1930","Alvaro Corrado","Vent anni","1930","Per un ripido pendio si scendeva in una piccola terrazza. Quattro uomini, dove il ripiano s’incavava a imbuto, erano coricati in terra, coperti con le mantelline, uno accanto all’altro, in un sonno pesante. Uno di essi teneva fuori della mantellina una mano gonfia e livida.","NO"
"Alvaro_Corrado-Vent_anni-1930","Alvaro Corrado","Vent anni","1930","Sembravano quattro corpi di giganti. “Non si vada mai nel mezzo di queste buche,” disse il generale; “il nemico le batte continuamente perché in realtà possono sembrare un comodo riparo.” La morte era nient’altro che trasformarsi in altrettante particolarità del terreno, con le zolle e le pietre, e giacere così aveva qualche cosa di immortale, di duraturo, come se la carne non si corrompesse mai. “Ecco le linee che devono raggiungere,” disse il generale guardando da una feritoia tra pietra e pietra.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ed ecco le linee nemiche, quella striscia rosso bruna, che sembra soltanto il limite d’un campo.” Nel fondo, illuminate in pieno dal sole, mentre tutto l’altopiano era in ombra, monti e foreste, apparenze di case, di paesi, e perfino il fumo lontano di qualche casolare. Gli otto ufficiali si avvicendarono dietro le feritoie. Faceva l’impressione di spiare in un luogo gelosamente segreto, dove si compia un’operazione vitale.","YES"
"Alvaro_Corrado-Vent_anni-1930","Alvaro Corrado","Vent anni","1930","Il generale aggiunse: “Ora possono raggiungere le loro linee. In ordine sparso. Buttarsi in terra a ogni esplosione, e camminare a zig zag, in modo da non poter essere facilmente presi di mira.","NO"
"Alvaro_Corrado-Vent_anni-1930","Alvaro Corrado","Vent anni","1930","Loro,” disse rivolto a Fabio e a suo figlio “troveranno un amico: il colonnello Salvi.” Staccandosi da suo figlio, gli tenne ancora un poco la mano nella sua mano, in un atto che era come stabilire in lui una corrente di vita. Attilio levò gli occhi su di lui. “Arrivederci, babbo!” E in quelle parole egli ricordò come qualche volta, uscendo di casa ragazzo per andare a scuola, lo aveva salutato allo stesso modo.","YES"
"Alvaro_Corrado-Vent_anni-1930","Alvaro Corrado","Vent anni","1930","“Arrivederci, Attilio!” Stette un poco a guardare come raggiungevano la linea. Sentì alle sue spalle, mentre si muoveva, il fuoco dei fucili, come rami secchi schioccanti, messi a iniziare la grande fiamma del giorno. Il colonnello Salvi se li vide venire avanti balzelloni per la china, stando sulle soglie del suo ricovero.","NO"
"Alvaro_Corrado-Vent_anni-1930","Alvaro Corrado","Vent anni","1930","Era uno spettacolo solito, quello di uomini che superavano la zona battuta per raggiungere la linea; cominciava la mattina all’alba coi complementi, che venivano a colmare le perdite della trincea, alle dieci erano i cucinieri coi cassoni di cottura, alle undici la staffetta della posta e gl’inservienti che portavano il pranzo agli ufficiali. Gli uomini, anche i nuovi, vi acquistavano un senso nuovo di orientamento, capivano quando era il momento di sostare, quando di riprendere la strada. Raramente si svegliava il cannone per questi arrivi; tutta la linea come un anfiteatro guardava la vicenda di questi uomini correnti, un fucile ostinato li traccheggiava, li aspettava a un passaggio, la roccia dietro cui apparivano dopo una breve sosta, per discendere alle linee, contro cui batteva ostinata giornate intere, scheggiando la pietra.","NO"
"Alvaro_Corrado-Vent_anni-1930","Alvaro Corrado","Vent anni","1930","Questi nuovi, si vedevano da lontano, erano ufficiali. Alcuni si sparsero in altra direzione, alle posizioni di destra e di sinistra uno si buttava in terra di quando in quando, un altro, senza piegare la testa, in piedi come un bambino in una stanza vuota dove tutti addossati al muro guardano come muove i primi passi, veniva avanti incurante delle fucilate, riusciva a traversarle come un carcerato che evadesse per le sbarre d’una prigione senza lasciare nessuna traccia di come è fuggito, si trovava in piedi davanti al ricovero del comando, e salutava mettendosi sull’attenti. L’anfiteatro invisibile dei soldati lo aveva guardato, così libero e sicuro, da lontano voci e desiderii gli avevano accennato: Giù!","YES"
"Alvaro_Corrado-Vent_anni-1930","Alvaro Corrado","Vent anni","1930","giù! Non lo videro più. È arrivato, si dissero.","YES"
"Alvaro_Corrado-Vent_anni-1930","Alvaro Corrado","Vent anni","1930","Il colonnello Salvi, vedendoselo davanti, gridò: “Giù con quella testa, si metta giù. Venga dentro. Oh, Bandi, è lei?” Guardandolo meglio si accorse, con una sollecitudine paterna, che il suo modo insolito di presentarsi era nient’altro che l’incoscienza del pericolo.","NO"
"Alvaro_Corrado-Vent_anni-1930","Alvaro Corrado","Vent anni","1930","Temette di spaventarlo solo a dirgli una parola. Poco dopo sopraggiungeva Fabio. “Vedono dove siamo?” disse paternamente.","NO"
"Alvaro_Corrado-Vent_anni-1930","Alvaro Corrado","Vent anni","1930","“Adesso staranno un poco qui, che smettano di tirare. Poi raggiungeranno la linea.” Porse loro un bicchiere di cognac. Aggiunse: “Ci sono loro, ci siamo tutti.","YES"
"Alvaro_Corrado-Vent_anni-1930","Alvaro Corrado","Vent anni","1930","Ci si rincontra.” Non sembrava più quell’ufficiale che avevano conosciuto per tanto tempo, circondato di una solennità irraggiungibile, sul suo cavallo, col suo frustino, ancora giovane. Incontrarlo qui con la sua faccia severa divenuta amica, parve loro che il mondo non fosse finito del tutto, che tutti fossero ormai in questo luogo come dopo un immane capovolgimento. Fabio si ricordò d’un certo personaggio ricco e splendido che, dopo un terremoto, stava tra le macerie della sua casa, in un sottoscala, e aspettava, lacero e senza parole, che lo tirassero fuori.","YES"
"Alvaro_Corrado-Vent_anni-1930","Alvaro Corrado","Vent anni","1930","Allo stesso modo gli era apparso il colonnello Salvi. Nel fondo del ricovero, su due cavalletti, stava un rotolo foderato di cuoio. Vi guardarono.","NO"
"Alvaro_Corrado-Vent_anni-1930","Alvaro Corrado","Vent anni","1930","“È la nostra bandiera,” disse il colonnello. L’incontro con questo personaggio, in quelle condizioni, era simile a quello del figlio che, partito di casa giovane, senza esperienza del mondo, vi torna sposato e già indurito dalla vita: conosce; gli stessi sottintesi erano qui, lo stesso ritrovarsi su un piano di uguaglianza in cui il solo stacco era l’età, e del resto una comune esperienza, una conoscenza comune delle delusioni, dei trionfi, dei piaceri e dei doveri della virilità. Egli stesso, che era stato sempre impettito nella sua eleganza militaresca, qui era un fagotto di panni di soldato, segnati soltanto dai baffi con qualche filo grigio, e dalle strisce del gallone del suo nuovo grado, d’un grigio pallido, intorno al berretto, e questi due grigi si corrispondevano, come la canizie d’un prelato corrisponde al candore della sua cotta.","NO"
"Alvaro_Corrado-Vent_anni-1930","Alvaro Corrado","Vent anni","1930","I suoi occhi si fermarono un poco sul Bandi. Si scosse e disse: “Ora credo che possano andare. Fra poco è l’ora del rancio, e si fa sempre un po’ di calma a quest’ora.” Sorrise?","NO"
"Alvaro_Corrado-Vent_anni-1930","Alvaro Corrado","Vent anni","1930","Aggiunse: “Oh, dicano al capitano che li metta al comando del secondo e del terzo plotone. Staranno vicini sulla stessa linea e si faranno un poco di compagnia. Vadano pure.","NO"
"Alvaro_Corrado-Vent_anni-1930","Alvaro Corrado","Vent anni","1930","Ci sono ancora quattrocento metri da fare, ma la strada è in salita ed è meno pericolosa. Arrivederci.” Arrivarono insieme nella posizione. Bandi guardò l’orologio.","NO"
"Alvaro_Corrado-Vent_anni-1930","Alvaro Corrado","Vent anni","1930","Erano soltanto le otto di un giorno interminabile, di una luce indefinibile. Il capitano, nel suo ricovero, era un uomo piuttosto corpulento, non più molto giovane. Come per presentarsi, disse a un certo punto: “Io stavo in Eritrea, e sono qui in patria da un mese.” Segnò sul suo taccuino il nome dei sopravvenuti.","NO"
"Alvaro_Corrado-Vent_anni-1930","Alvaro Corrado","Vent anni","1930","Il Bandi raggiunse carponi il suo reparto, al di là di un traversone fatto di un mucchio di cartucce di fucile nei loro pacchetti rossi. Il capitano nel suo ricovero fumava una sigaretta dietro l’altra spiando la luce che, diffondendosi sull’altopiano, ne suscitava le ombre e modellava alcune accidenze del terreno. Un cannone a tentoni andava riconoscendo una zona a palmo a palmo.","NO"
"Alvaro_Corrado-Vent_anni-1930","Alvaro Corrado","Vent anni","1930","“Oggi,” disse, “ha spostato il tiro; erano tre giorni che batteva allo stesso punto. Credeva che ci fosse una batteria da montagna. Ora cerca di buttare giù quel campanile che si vede in fondo.” Fabio si trovava in terra con le spalle a un muricciolo di pietra, a destra e a sinistra i soldati seduti e sdraiati, che l’osservavano.","NO"
"Alvaro_Corrado-Vent_anni-1930","Alvaro Corrado","Vent anni","1930","Uno di questi caricava in continuazione un fucile, dopo aver levato la pallottola ai bossoli, e sparava in aria. “Faccio un po’ di polvere insetticida; queste maledette mosche mi fanno schifo” disse. Fabio cavò di tasca il taccuino, lo aprì a una pagina bianca, cominciò a segnare i nomi dei soldati.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ha poco da segnare,” disse l’uomo che sparava alle mosche, “siamo appena una ventina in tutto il plotone, e aspettiamo le truppe fresche.” Disse quest’ultima frase con un lieve accento canzonatorio. “E gli altri dove sono?” domandò Fabio. Il soldato fece un cenno vago, indicò avanti e indietro.","NO"
"Alvaro_Corrado-Vent_anni-1930","Alvaro Corrado","Vent anni","1930","Poi, come se parlasse con un sordo, o come se stando in agguato volesse farlo trasalire con un grido improvviso, disse: “Morti!” Fabio segnò diligentemente: Trincea di quota X. Secondo plotone, compagnia terza, ecc. Forze del plotone ai 15 di giugno.","NO"
"Alvaro_Corrado-Vent_anni-1930","Alvaro Corrado","Vent anni","1930","N. 21. Prima Squadra. I soldati si mandavano la voce, rispondevano di lontano: Dragato Giuseppe 1884; Di Palo Stefano 1895; numero di matricola?","YES"
"Alvaro_Corrado-Vent_anni-1930","Alvaro Corrado","Vent anni","1930","Si frugavano sul petto, e nella fodera della giubba leggevano il numero. Gli diedero un pacco di cartoline in franchigia. Pensò a chi doveva scrivere, ma piuttosto come a un modo di passare il tempo.","NO"
"Alvaro_Corrado-Vent_anni-1930","Alvaro Corrado","Vent anni","1930","Non aveva nulla da dire. Andava rintracciando nel passato la gente che conosceva, come se fosse pervenuto in un luogo di villeggiatura. Cominciò a scrivere, cartolina per cartolina, di cose del tutto indifferenti: una a Eva Ammeri, per domandarle come stava e per ‘salutarla da quassù’; aveva cominciato: ‘Sono qui sulla linea del fuoco…’ Prese un’altra cartolina e scrisse di nuovo: “Sono qui in zona di guerra…” Cercò nelle conoscenze più lontane, ma gli parve che non esistessero più per lui, che egli non esistesse più per loro.","YES"
"Alvaro_Corrado-Vent_anni-1930","Alvaro Corrado","Vent anni","1930","Si accorgeva di non conoscere quasi nessuno, e che era stato appena sfiorato da tutti quelli cui si era accostato. Ma scrisse oziosamente a questo e a quello, a una sua amica d’infanzia, a una signora che negli ultimi giorni lo aveva ricevuto nel suo salotto e che non doveva sapere neppure come si chiamasse; a suo padre. Aveva messo insieme una dozzina di cartoline tutte le stesse, con lo stesso formulario; non sapeva che cosa dire.","YES"
"Alvaro_Corrado-Vent_anni-1930","Alvaro Corrado","Vent anni","1930","Era mai stato nel mondo laggiù? A mala pena metteva insieme le impressioni della sua vita breve, l’adolescenza, la giovinezza prima, le prime attrazioni, gli entusiasmi. C’era stato un tempo in cui non era in quella condizione, e si ricordava le tappe della strada che lo aveva guidato fin là.","YES"
"Alvaro_Corrado-Vent_anni-1930","Alvaro Corrado","Vent anni","1930","Studente, le prime ambizioni, essere qualcuno, morire per qualche cosa, una notte in prigione per aver partecipato violentemente a una dimostrazione contro l’Austria a proposito di certi incidenti accaduti a Gratz, poi il disgusto precoce della terra e del mondo, il desiderio di un’evasione qualunque, ed ecco l’evasione, ecco dove era arrivato. Era come se si fosse fabbricato da sé questo destino, non ardiva neppure catalogarlo o definirlo, vi stava in mezzo come si sta nella vita, senza pensare se fosse bello o brutto, con la stessa forza di sofferenza dell’uomo che cerca ventura. ‘Pensi, gli diceva una voce, d’uno che disperatamente cercava in Italia qualche cosa di sovrano e di sublime, pensi che il Risorgimento ci è costato, fra morti in guerra e nelle carceri, non più di cinquemila vittime.’ Ma questa, almeno era una cosa seria, qui tutto era serio, nessuno lo avrebbe cavato di là se non la sua stessa forza.","YES"
"Alvaro_Corrado-Vent_anni-1930","Alvaro Corrado","Vent anni","1930","L’uomo che sparava alle mosche lo guardava sorridendo, con un senso di superiorità simile a quella dei contadini che, abituati alla vita dura dei campi, guardano i borghesi nei loro ridicoli vestiti estivi e le loro donne pallide che si entusiasmano a vedere il frutto attaccato all’albero. Fabio gli domandò: “Hai fatto azioni?” “Sono arrivato fin qui. Stavamo laggiù al costone.","NO"
"Alvaro_Corrado-Vent_anni-1930","Alvaro Corrado","Vent anni","1930","Ho portato la pelle fin qua. Questa è barba di venti giorni. Che fanno laggiù in Italia?","NO"
"Alvaro_Corrado-Vent_anni-1930","Alvaro Corrado","Vent anni","1930","È tutto come prima?” “Mah! io ci manco da quindici giorni, e non so cosa sia successo poi.” “Offriranno fiori ai soldati che partono, e cioccolatini. Credono di trattarci come i bambini.","NO"
"Alvaro_Corrado-Vent_anni-1930","Alvaro Corrado","Vent anni","1930","Quando torno in licenza…” “Come ti chiami?” “Titoccio, sono romano e facevo lo scalpellino. Quando passammo da Bologna le dame, come le chiamano, ci vennero a offrire fiori e cioccolatini. Ah, io ho allungato un bel pugno nello stomaco a una.","NO"
"Alvaro_Corrado-Vent_anni-1930","Alvaro Corrado","Vent anni","1930","Mi fanno rabbia. Credono di fare la guerra, è questo che mi fa rabbia. E magari gli danno la medaglia.","YES"
"Alvaro_Corrado-Vent_anni-1930","Alvaro Corrado","Vent anni","1930","Mi fa schifo quando dicono: i nostri cari soldatini, e ci trattano da bambini. Voglio vedere quando torno da borghese che cosa mi dicono. Sembra che lo facciamo per dare loro delle emozioni.","YES"
"Alvaro_Corrado-Vent_anni-1930","Alvaro Corrado","Vent anni","1930","Io faccio il mio dovere e non ho bisogno di gente che mi accompagni con un mazzetto di fiori. E voglio ridere, poi, quando torno, se torno, e andremo a dire che ci diano il nostro lavoro e il nostro pezzo di terra. Voglio ridere.","NO"
"Alvaro_Corrado-Vent_anni-1930","Alvaro Corrado","Vent anni","1930","Poi loro vanno a ballare e a prendere il tè, velano la luce nelle città, e credono di fare la guerra.” “Oh, non ballano più.” “Sì che ballano. Me lo hanno detto. Lei è troppo ingenuo, signor tenente, mi permetta, perché io sono della classe di ferro, 1884.” Si gingillava con una medaglia legata a un nastro cremisi traversato da righe bianche.","NO"
"Alvaro_Corrado-Vent_anni-1930","Alvaro Corrado","Vent anni","1930","“Questa è una medaglia austriaca, signor tenente. Al valor militare. L’ho presa a uno che sta laggiù.","NO"
"Alvaro_Corrado-Vent_anni-1930","Alvaro Corrado","Vent anni","1930","La vuole? Qui se ne trova di roba, e questi nemici hanno tutto. Hanno fucili buonissimi, e io sparo sempre col loro fucile.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo vede laggiù quello della medaglia?” Dietro l’indicazione del soldato, Fabio vide, tra due sassi, una faccia che si sporgeva, come d’uno che tentasse di salire carponi: era una maschera gialla, di cera, come quelle che si vedono in certi musei regionali o esotici. Il cranio bluastro era rigato per lungo dai capelli, tirati come con una pomata. “Sta sempre là.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo vede come lo ha pettinato la pioggia? Ce ne sono. Guardi, guardi se ce ne sono.","YES"
"Alvaro_Corrado-Vent_anni-1930","Alvaro Corrado","Vent anni","1930","Puzzano più dei nostri, si gonfiano e scoppiano di quando in quando. I nostri, invece, s’inseccoliscono e diventano duri come pietra. Ecco un vantaggio a mangiare di meno.","YES"
"Alvaro_Corrado-Vent_anni-1930","Alvaro Corrado","Vent anni","1930","Loro mangiano grasso e altre porcherie. Che schifo!” “Ah,” interruppe uno vicino, “mangeranno porcherie, ma intanto nello zaino hanno di tutto; perfino il sapone disinfettante, io ce ne ho un pezzo.” “Ma fanno schifo lo stesso. Non vorrai mica sostenere che i nostri si gonfiano e scoppiano come loro.” Era come se Fabio aprisse gli occhi allora.","YES"
"Alvaro_Corrado-Vent_anni-1930","Alvaro Corrado","Vent anni","1930","L’altopiano che egli, nel primo momento, aveva veduto disabitato, era sorvegliato da immobili parvenze umane, che si confondevano in tutto con le pietre e i rari cespugli brulli. Più lontano, da uno strato di calce, sporgeva un braccio levato, due scarpe chiodate, come pruni bruciati alla fiamma d’un incendio. Dietro un muretto crollato un gruppo d’uomini in fila stava in ginocchio nell’atteggiamento di chi spara, immobile e nero come una illustrazione stampata male.","NO"
"Alvaro_Corrado-Vent_anni-1930","Alvaro Corrado","Vent anni","1930","Su un punto più elevato, che era un cocuzzolo calvo e deserto, un corpo era sdraiato, gambe e braccia aperte, volto al cielo, come uno che dormisse un sonno profondo e felice dopo una scampagnata. “Quello ha un bel paio di scarpe, e questa sera me le vado a prendere. In guerra bisogna arrangiarsi, signor tenente.” “Ma non si possono seppellire?” Titoccio accennò dietro le sue spalle: “Non ci lasciano.","YES"
"Alvaro_Corrado-Vent_anni-1930","Alvaro Corrado","Vent anni","1930","Lo fanno per avvilirci. Quando eravamo sotto il costone ci tiravano pacchi di sterco. Ma io, a uno, laggiù, l’ho inchiodato in terra con la baionetta e ce l’ho lasciata perché non si muovesse.","YES"
"Alvaro_Corrado-Vent_anni-1930","Alvaro Corrado","Vent anni","1930","Guardi, guardi come si divertono.” A un varco fra due pietre, là dove era passato anche Fabio, si era affacciato il cuciniere con due pentole; qualcuno cercava di sparargli come per scommessa e ci si mise anche un cannoncino che faceva una sghignazzata ironica. Il cuciniere scendeva saltellando per la china, con le mani ingombre, fino a che, come Dio volle, fu al riparo. Questo inseguimento del fuoco contro uno disarmato, e con quella faccia di povero animale che non capiva niente, come se fosse travolto da una tempesta, era un gioco crudele.","NO"
"Alvaro_Corrado-Vent_anni-1930","Alvaro Corrado","Vent anni","1930","Il cuciniere era arrivato, con la sua faccia pensierosa, di chi ha fatto l’abitudine a una prepotenza da cui non si può difendere, e si mise a mescere il brodo tra le gavette, intento come uno che dia da mangiare alla sua famiglia. Il brodo era fumante; il sole buono in quel momento si sdraiava nella trincea come un gatto; i soldati vociavano malgrado gli ammonimenti dell’ufficiale, dimenticavano tutto, per reclamare una cucchiaiata di più che il cuciniere distribuiva diligentemente in parti uguali. Aveva l’aria di dire: Che gusto, dar noia così a un pover’uomo che va per i fatti suoi.","YES"
"Alvaro_Corrado-Vent_anni-1930","Alvaro Corrado","Vent anni","1930","Masticavano lentamente come buoi alla mangiatoia, si sentivano ingrassare e far pro malgrado loro, come uno che in una terribile congiuntura si ritrova un grande appetito. Il vino versato nel bicchiere di latta, col suo sapore frizzante e il suo colore nero come di un Lete amico, li metteva di buon umore. Nell’ora distesa e calma, in cui tutta la pianura e i colli e i monti erano intenti a questa operazione, cominciò un cannone a battere contro il parapetto della trincea, cercando gli uomini come una grossa mano che frugasse.","NO"
"Alvaro_Corrado-Vent_anni-1930","Alvaro Corrado","Vent anni","1930","Cercava questi uomini forti e scuri, che stavano di salute assai meglio che in casa loro, sui quali il pelo della barba cresceva come l’erba grassa su certi cumuli di concime. Il cannone si sbagliava, questo lo sentivano tutti, al riparo, con un senso segreto di gioia a ogni minuto. Nello stesso tempo lo sentivano avvicinarsi con un’ansia crudele; a ogni colpo provavano il loro respiro, come per rassicurarsi di essere vivi.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Stupido!’ disse uno, imprudente, sentendo quel colpo cieco che insisteva a battere là davanti. Levando gli occhi, se ne vedevano le schegge, la polvere, i sassi, sollevati nell’imbuto dello scoppio, salire e scendere in quell’orbita come pianeti. Poco dopo, il colpo mutava obiettivo, e batteva davanti alla posizione, poco più lontano di venti metri.","NO"
"Alvaro_Corrado-Vent_anni-1930","Alvaro Corrado","Vent anni","1930","Si sentiva sotterra partire il colpo, come il battito del pedale d’un arcolaio, il proiettile si distingueva nitido nel cielo, sollevando intorno a sé uno spolverìo nero, come talvolta si vede attorniata la luna in un cielo estivo. A un certo punto della sua parabola, e si vedeva distintamente correre come un uccello, si precipitava dritto, una freccia, batteva la terra, la sollevava, come una mano che cerca qualche cosa, e si lascia passare tra le dita un cumulo di cose disparate. No, non era quello che cercava.","YES"
"Alvaro_Corrado-Vent_anni-1930","Alvaro Corrado","Vent anni","1930","Infaticabile riprendeva, come un bidente che trebbia il grano, e vola la pula, si vede il moto meccanico e uguale su un’aia lontana. Passavano in quella trebbiatura sassi, zolle, stracci, un paio di scarpe, e la fantasia vedeva, nelle zolle informi, resti umani, che, come foglie cadute, erano i trastulli vani dei bombardamenti. “Lei studiava all’università?” domandò il capitano Dangiò a Luca Fabio.","NO"
"Alvaro_Corrado-Vent_anni-1930","Alvaro Corrado","Vent anni","1930","“Sì, lettere e filosofia,” disse Fabio accostandosi per farsi ascoltare meglio tra quel fracasso. Parlavano soltanto nelle pause del cannone, fra un colpo che si spegneva e l’altro che partiva, forse per sentirsi parlare. Il capitano fece una smorfia.","NO"
"Alvaro_Corrado-Vent_anni-1930","Alvaro Corrado","Vent anni","1930","Aggiunse: “Può venire un poco qui nel ricovero, se vuole. Io ero in Eritrea. Ci sono stato cinque anni.","NO"
"Alvaro_Corrado-Vent_anni-1930","Alvaro Corrado","Vent anni","1930","Si sta bene in Eritrea. Ora sono qui. Ma appena posso ci voglio tornare.","YES"
"Alvaro_Corrado-Vent_anni-1930","Alvaro Corrado","Vent anni","1930","Avevo la mia madama e ci stavo benissimo.” “Che cosa sono le madame?” “Non lo sa? È un’indigena, la madama, che si compera, e ce n’è di vari prezzi. Si piglia molto giovane, di quindici o sedici anni al massimo.","NO"
"Alvaro_Corrado-Vent_anni-1930","Alvaro Corrado","Vent anni","1930","Poi si lascia quando si va via. Quando si lascia si fa un regalo. Dipende dai mezzi di ognuno.","YES"
"Alvaro_Corrado-Vent_anni-1930","Alvaro Corrado","Vent anni","1930","Si possono avere delle ragazze bellissime. È il padre che le vende. Generalmente non è bene prendere quelle che sono state già con europei; sono troppo corrotte.","YES"
"Alvaro_Corrado-Vent_anni-1930","Alvaro Corrado","Vent anni","1930","Perché non è vero che le indigene siano tanto ardenti, per lo meno coi bianchi. Sono frigide, anzi, fanno quel che si insegna loro a fare. Lo fanno per far piacere a noi.","YES"
"Alvaro_Corrado-Vent_anni-1930","Alvaro Corrado","Vent anni","1930","Io non mi adatterei più con una donna bianca. Quelle sono docili, sono delle piccole schiave, non si rivoltano mai, non pensano. Sono contente di servire a un bianco.","NO"
"Alvaro_Corrado-Vent_anni-1930","Alvaro Corrado","Vent anni","1930","Si affezionano, e bisogna trattarle con severità. Con trecento lire si può avere una ragazzina intatta.” Il capitano parlava calmo, ricordando questo suo paradiso, descriveva com’erano quelle donne, e si compiaceva di certi particolari e di certe scene; Fabio ascoltava con interesse e ripugnanza: le donne, le negre, i loro baci, le donne di tutto il mondo. Non poteva fare a meno di pensarvi.","YES"
"Alvaro_Corrado-Vent_anni-1930","Alvaro Corrado","Vent anni","1930","Lo prendeva un disgusto, lo stesso che lo aveva colpito la prima volta, quando accostò la Cicala. Tutte queste cose fermentavano davanti alla guerra quasi vi fosse un rapporto segreto. Le parole del capitano lo avevano ficcato in un incubo soffocante, lugubre e dolce insieme.","YES"
"Alvaro_Corrado-Vent_anni-1930","Alvaro Corrado","Vent anni","1930","Le scene accennate dal capitano le svolgeva nella sua fantasia, le complicava. Ora gli saltavano in testa disordinatamente visioni suggerite dagli stessi tonfi del cannone, dalla stessa ansia di vedere dove finivano i colpi. La terra diventava una voragine, l’odore della polvere e della terra impregnata di non si sa che umore sconcertante portavano la sua fantasia sbandata dove si rifiutava di affacciarsi; vedeva Eva Ammeri, con un orribile tradimento della fantasia, discinta, pazza come una baccante; stava sdraiato sulla terra, quella terra che non era più quella della sua fantasia buona di sempre, ma tutta in fermento, coltre dentro la quale si aggiravano le tentazioni più mostruose: vi si rigirava come in un lubrico incubo, cercando la luce; il sole pareva frantumarsi nel cielo, e con gli ultimi raggi afosi sommoveva gli umori maligni della terra.","YES"
"Alvaro_Corrado-Vent_anni-1930","Alvaro Corrado","Vent anni","1930","La terra stessa era una mostruosa matrice ed era scossa da violenti dolori d’un parto. “Adesso,” disse il capitano, “spareranno qui. Fanno il tiro a forcella, avanti e indietro.","NO"
"Alvaro_Corrado-Vent_anni-1930","Alvaro Corrado","Vent anni","1930","Poi in mezzo. In mezzo ci siamo noi.” Guardava Fabio con occhi fissi e freddi; questi pensò che si prendesse gioco di lui. “Non ci si abitua al cannone?” domandò Fabio.","NO"
"Alvaro_Corrado-Vent_anni-1930","Alvaro Corrado","Vent anni","1930","“Mai.” Il bombardamento si allargava come una sinfonia cominciata con uno strumento solo, c’era più d’un cannone a battere e a frugare il terreno palmo per palmo. L’incubo degli esami, di render conto a qualcuno, anche dei pensieri che gli avevano traversato la mente, il rimorso di peccati ignoti, l’attesa di un appuntamento, il fatto di dover rispondere di qualche cosa a qualcuno, il panico di dover rispondere a una lezione non imparata, l’ansia di aspettare la corrispondenza a una certa ora del giorno, l’impressione di aver commesso un delitto dopo la lettura d’un libro ossessionante, l’idea di aver fatto qualche cosa di ingiusto e di corrotto con una donna, la paura di essere scoperto, ragazzo, per aver rubato un dolce, o quattro soldi, i terrori infantili di cose inesistenti, tutto questo si affacciava alla mente di Fabio, ed era tutta un’ansia, un’attesa non sapeva di che cosa. I soldati accovacciati lungo il muricciolo guardavano come andavano i colpi.","YES"
"Alvaro_Corrado-Vent_anni-1930","Alvaro Corrado","Vent anni","1930","La vedetta presso la feritoia caricava il fucile e sparava infaticabile, chi sa a che, come un bambino che nel tumulto d’una dimostrazione aggiunga la sua voce sottile; quest’uomo cantava a squarciagola, come uno che, sull’armonia del mare in tempesta, stando alla riva, scandisca un canto che è un mugolìo sordo, e si sente poeta: L’han visto là – sulla frontiera e il cuore mio – aspetta e spera… Fabio ripensò al cortile di quella casa di Firenze; Margot con la sua giarrettiera di velluto nero che le sbarrava la gamba. Con una stupida attenzione cominciò a fare il conto delle donne che aveva conosciuto mescolandole tutte, come se volesse aggirarsi dove era rimasta una memoria qualunque di lui. Ricordava distintamente l’impressione di Margot, come se avesse abbracciato una donna di porcellana.","YES"
"Alvaro_Corrado-Vent_anni-1930","Alvaro Corrado","Vent anni","1930","Cercò di pensare a qualcosa di amico senza riuscirvi. Passando davanti alla vedetta le batté una mano sulla spalla: “Ma perché canti?” Quello, senza rispondere, seguitava a caricare il fucile e a sparare. “È mezzo sordo,” disse un soldato accanto a lui, “perciò canta sempre.","NO"
"Alvaro_Corrado-Vent_anni-1930","Alvaro Corrado","Vent anni","1930","È una fortuna.” Verso sera il fuoco cessò del tutto, dopo essersi accanito, errabondo, su cose inutili e morte. Si era messo a finir di stroncare un boschetto, sfrondando gli alberi e riducendoli poveri tronchi autunnali.","NO"
"Alvaro_Corrado-Vent_anni-1930","Alvaro Corrado","Vent anni","1930","Portando or qua or là i resti degli uomini, li mutava anch’essi in rami e tronchi morti, e la terra e gli uomini erano una foresta distrutta. Cadde come il vento. “Si è ostinato a cercare la batteria da montagna che sta qui dietro, che gli dà molto fastidio” disse il capitano.","NO"
"Alvaro_Corrado-Vent_anni-1930","Alvaro Corrado","Vent anni","1930","“Questa volta deve averla colpita.” Invece, quando quel frugare del cannone fu finito, la batteria da montagna saltò su come un bambino cercato inutilmente in un gioco, o un ladro che fa parlare di sé per qualche impresa più clamorosa delle altre, malgrado le ricerche della polizia. I soldati sulla linea vedevano passare i proiettili sulle loro teste, con un brivido che si mutava in risa convulse: alcuni erano alle feritoie a vedere dove cadevano. Come se ribadissero un insulto, piombavano uno accanto all’altro, sulla ruga del terreno dove si supponevano le linee nemiche; saltò su uno straccio, un berretto, un fucile, una mano, ritagliati neri sullo sfondo del cielo crepuscolare; la linea era battuta in pieno come una tana d’insetti da un liquido distruttore; alcuni, allo spettacolo di quella vendicativa e sicura violenza, erano in piedi, si sporgevano tra i sacchetti, dicevano frasi sconnesse come se aizzassero una lotta.","YES"
"Alvaro_Corrado-Vent_anni-1930","Alvaro Corrado","Vent anni","1930","Anche questo spettacolo cessò; la sera si distese sull’altopiano, tramandata da un mondo remoto, col suo abbandono e la sua stanchezza di sempre, la sua giusta pace. La linea nemica, come se qualcuno vi riaccendesse un fuoco spento, ultimo custode, fece partire un razzo che salì per cielo aprendo le braccia luminose a guisa di lampadario, dando un aspetto di festa in una sala deserta all’altopiano; divenne poi una luce vagante, simile a quella d’una luna troppo rapida, e faceva ondeggiare le ombre: nemici appiattati sembrava scivolassero frettolosamente e cautamente, simulando la positura dei sassi, degli alberi spogli, delle rocce, dei solchi; quando quella luce declinò, saltarono su gigantesche, come se da ogni parte si accorresse. Queste parvenze misero tutti ugualmente in allarme, i fantasmi scesero coi passi molli, sulle loro gambe di fumo e d’ombra, i morti nelle loro positure si sforzavano ancora di scivolare avanti, e crollavano il capo appena si accorgevano di avere il tronco schiacciato come quello d’un serpente.","NO"
"Alvaro_Corrado-Vent_anni-1930","Alvaro Corrado","Vent anni","1930","Tutta la linea, come una muta di cani, fece sentire il mugolìo delle pallottole. Pareva che anche il nemico si fosse spostato e, nella paura della notte imminente, cercasse di stringersi più vicino al nemico. La trincea era popolata di proiettili vaganti, come zanzare e insetti che facevano le più strane voci: allo stesso modo in una stanza aperta, di sera, in campagna, entra la farfalla che gira intorno a un lume, e il grillo che si mette a stridere non si sa dove.","NO"
"Alvaro_Corrado-Vent_anni-1930","Alvaro Corrado","Vent anni","1930","La tenebra metteva in allarme le linee vicine come i cani sulle aie, si comunicava come una febbre, si ripercuoteva come un’onda alle linee più lontane, e faceva alle feritoie, nella notte più nera e indistinta, un accendersi e spegnersi di fuochi fatui. Al disopra delle linee si tessevano queste reti di suoni, come l’opera paziente d’un ragno. Ecco, cessavano, si allontanavano remotamente, non era più che un gracidìo di ranocchi.","NO"
"Alvaro_Corrado-Vent_anni-1930","Alvaro Corrado","Vent anni","1930","Le stelle erano aperte nel cielo, il cielo gonfio, fresco, percorso da venti liberi. Fabio ascoltava quest’armonia di fuochi fatui intorno a sé, e dalle feritoie aveva veduto le fucilate accendersi come qualcuno che nell’ombra tirasse boccate da grossi sigari. Erano miagolìi, ronzìi d’insetti, strappi di corde di chitarra, e le stesse stelle si trasformavano in scintille di quel fuoco; ma poi, a considerarle, le stelle, erano mondi incantati, in un’alba eterna, coi freschi ruscelli e giardini di paradiso terrestre, dove le carni nude delle creature immortali splendono pure e incorruttibili; o erano chiome scarmigliate, profonde come cespugli, o fiori che si aprivano e si chiudevano, respirando piano, attinie d’un oceano trasparente.","NO"
"Alvaro_Corrado-Vent_anni-1930","Alvaro Corrado","Vent anni","1930","Tutti questi suoni gli avevano conciliato il sonno, gli erano passati sulla testa come i ronzìi d’una grande stanchezza, divennero poi una mano greve sul cranio d’un bimbo. Il sonno si aprì come una voragine, egli temeva di cadervi, vi cadde lentamente, deposto in una riva tenebrosa, e tentava di togliervisi inutilmente. Nello stesso tempo era felice di sentire che discendeva così; quando una voce accanto a lui lo chiamò: “Fabio!” Lo svegliava cautamente; egli credeva ancora di sognare; distese la mano: l’impressione d’un viso dove battevano gli occhi come ali di farfalla, la forma d’una bocca; era la prosecuzione d’un sogno felice, quello di sentire una creatura vicina e di toccarla, senza idea del sesso, un sesso angelico piuttosto.","YES"
"Alvaro_Corrado-Vent_anni-1930","Alvaro Corrado","Vent anni","1930","Bandi era accanto a lui. “Sono di guardia,” disse, “e sono stato a vedere le vedette.” Non disse altro. Neppure che aveva camminato nella rete dei proiettili, felice di vivere e di respirare, che la sua vita, in quel buio, coi pericoli corsi, era cosa che non aveva prezzo, esisteva nell’universo allo stesso modo della vita dei pianeti.","YES"
"Alvaro_Corrado-Vent_anni-1930","Alvaro Corrado","Vent anni","1930","Era una suprema felicità di sentirsi vivo. Guardando il cielo, accanto al compagno, disse: “Io ho sempre avuta l’idea di scegliermi una costellazione che mi proteggesse e ho pensato di prendere quella. La rivedo questa sera, e spesso l’ho veduta da ragazzo, in molte congiunture.","NO"
"Alvaro_Corrado-Vent_anni-1930","Alvaro Corrado","Vent anni","1930","Come si chiama?” “È Orione.” “Allora la prendo per me. Se vuoi ce la dividiamo. Io mi prendo le tre stelle che stanno in fila, in alto, e, se vuoi, tu puoi prendere le due più basse.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma se preferisci quelle più alte…” “Quella è la cintura di Orione, e le due più basse sono le gambe. Va bene, prendo quelle basse.” Si sentivano ora padroni d’una costellazione. Stettero a guardarle un poco come ammiccavano, aprendosi e chiudendosi.","YES"
"Alvaro_Corrado-Vent_anni-1930","Alvaro Corrado","Vent anni","1930","Da qualche parte, come uno che parla nel sonno, qualche fucile si mise a sparare. Finì. Anche i proiettili vaganti, che giungevano come sospiri di qualcuno che dormisse greve, cessarono: solo di quando in quando un razzo saliva al cielo col fruscìo d’una costellazione.","NO"
"Alvaro_Corrado-Vent_anni-1930","Alvaro Corrado","Vent anni","1930","A questa luce gli uomini si vedevano gli occhi, umidi e vivi. “Fabio, sai che ho perduto quell’anello che mi aveva dato l’Eugenia? Mi dispiace, ora che l’ho perduto.","NO"
"Alvaro_Corrado-Vent_anni-1930","Alvaro Corrado","Vent anni","1930","Avevo pensato di disfarmene, perché non volevo più ricordarmi di lei; ma perderlo mi ha fatto impressione. Ho paura che sia un brutto segno. Tu ci credi?” Il vento fresco che si era levato nella notte, che arrivava di laggiù dove prima aveva veduto casolari e monti, dove stavano i nemici, passava anche su di loro come un’onda chiara; dovevano respirarlo tutti, da una tana all’altra, da una linea all’altra, e tutti dovevano vedere le stesse stelle, con le loro favole inventate in Grecia e a Roma.","NO"
"Alvaro_Corrado-Vent_anni-1930","Alvaro Corrado","Vent anni","1930","O forse il nemico le vedeva come segni scritti in una lingua straniera. Quando il vento cadeva, l’odore della terra fradicia diventava più greve, e pesante come un coltrone. I due amici si tenevano per mano, ne sentivano le articolazioni: il calore della pelle era qualche cosa di amico, una fiamma accesa sotto il vento in una notte tempestosa.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo stesso sentimento che li aveva accompagnati durante il giorno, a contatto con gli altri uomini, che quello che marciva intorno era umanità come loro, questo senso di fragilità traditrice del corpo umano, come una macchina che quando si rompe si butta via, non li turbava più: potevano tenersi ugualmente vicini, sentire la loro carne mortale senza disgusto e senza sospetto; e questa era amicizia. “Perché quell’anello, devi sapere, io non volevo tenerlo, ma ormai si era fatta della strada insieme. Perché le donne fanno di quelle cose?","YES"
"Alvaro_Corrado-Vent_anni-1930","Alvaro Corrado","Vent anni","1930","Ella mi aveva dato un anello che le aveva donato suo marito. Hanno bisogno di mescolare tutto e di confondere tutto. Io non lo volevo, e mi pareva anzi di compiere una cattiva azione.","YES"
"Alvaro_Corrado-Vent_anni-1930","Alvaro Corrado","Vent anni","1930","Non sapevo dove nasconderlo. Avevo pensato di regalarlo a quella bambina che si chiamava Martina, te la ricordi? Vedi la storia d’un anello come può diventare curiosa.","NO"
"Alvaro_Corrado-Vent_anni-1930","Alvaro Corrado","Vent anni","1930","C’era un piccolo rubino, e si vedeva subito che era un anello da donna. Io mi ero già messo in treno con quell’anello al dito, e ogni tanto pensavo: ora lo butto. Lo volevo buttar giù passando sull’Isonzo.","YES"
"Alvaro_Corrado-Vent_anni-1930","Alvaro Corrado","Vent anni","1930","Eppure, ad averlo perduto, ora, mi dispiace. Se si desse retta alle donne, di questi tempi, si andrebbe carichi di amuleti. E non ti dico che cosa arrivano a offrire, da portare su di noi.","YES"
"Alvaro_Corrado-Vent_anni-1930","Alvaro Corrado","Vent anni","1930","Quando ti capitano in mano cose simili, e capelli, e non so che altro, non sai che farne: bruciare, distruggere, ti sembra che porti male, e di fare degli scongiuri da stregoneria. Speri di perderle, e quando le perdi ti dispiace. I soldati sono più semplici.","YES"
"Alvaro_Corrado-Vent_anni-1930","Alvaro Corrado","Vent anni","1930","Portano sul berretto, cucite, le medagline delle loro spose, delle madri, delle amanti. È più giusto. Ti accorgi che una cosa del tutto innocente altrove qui fa presto a sembrare una porcheria?","YES"
"Alvaro_Corrado-Vent_anni-1930","Alvaro Corrado","Vent anni","1930","Figurati che uno morisse; gli aprono la cassetta, e gli trovano lettere come se ne ricevono dalle donne; o gli trovano nelle tasche certi amuleti: le lettere parlano di lui quando era caldo e vivo; perché le donne hanno bisogno di scriverle, certe cose? Allora i vivi leggono, e che cosa pensano? Oggi, nella mia trincea un colpo di cannone troppo basso, passando, ha preso un uomo e lo ha scaraventato allo scoperto.","YES"
"Alvaro_Corrado-Vent_anni-1930","Alvaro Corrado","Vent anni","1930","Non si sapeva chi fosse. I soldati si toccano per attestarsi d’essere ben loro; doveva essere arrivato ieri, sembrava di averlo visto, e lo descrivevano: quello coi baffi così e così, che pochi minuti prima faceva questo e questo. Ci si sbagliava, e l’uomo descritto saltava fuori a dire: Sono qui.","YES"
"Alvaro_Corrado-Vent_anni-1930","Alvaro Corrado","Vent anni","1930","Alla fine si manda un soldato a vedere il numero di matricola di quello, e a prendere quanto portava indosso per consegnarlo alla famiglia. Questi torna indietro, era troppo giovane, e dice: ‘Signor tenente, è troppo freddo e mi fa impressione a toccarlo.’ Allora ci devo andare io, prendo il suo portafogli, una busta di panno, che non ho avuto il coraggio di aprire, e il suo numero di matricola cucito nella fodera della giacca. Questo capita tutti i giorni, può capitare a chiunque.","YES"
"Alvaro_Corrado-Vent_anni-1930","Alvaro Corrado","Vent anni","1930","“Io dico che quando il destino umano è affidato a tante congiunture incerte, qualcuno più alto lo regola. È impossibile che si muoia per caso. Forse, quando un uomo muore qui, ha finito la parabola della sua vita, ed è meglio qui che su un letto, meglio qui che nell’angustia d’un cimitero.","NO"
"Alvaro_Corrado-Vent_anni-1930","Alvaro Corrado","Vent anni","1930","Ci sono uomini che devono sopravvivere, e uomini che sopravvivono nella morte. Nella nostra generazione vi sono molti, credo, che sono nati per mostrare come si può morire. E poi, mi pare che ognuno debba saperlo, se vivrà.” “Tu lo sai, di te?” “Sì,” rispose Fabio.","NO"
"Alvaro_Corrado-Vent_anni-1930","Alvaro Corrado","Vent anni","1930","Bandi non ebbe coraggio di chiedergli che cosa sapeva. Lo guardò un poco, vedeva nella notte i suoi occhi umidi, nella luce delle stelle, come l’acqua d’un lago profondo, i suoi denti bianchi e forti per sorriso, paesaggio incantato, bagnato di chiara rugiada. Come se fosse un fuoco amico in una notte di gelo, Bandi gli passò il braccio intorno alle spalle.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo sentì forte, si sentì più forte lui stesso. “Io non avevo mai creduto che si potesse diventare tanto amici, Fabio. Tu sei forte e sei un buon amico.","NO"
"Alvaro_Corrado-Vent_anni-1930","Alvaro Corrado","Vent anni","1930","Quando ti sono vicino mi sento più sicuro e vorrei sempre stare con te. Non ho mai avuto amici. Tu sopravviverai, Fabio, ne sono certo.","NO"
"Alvaro_Corrado-Vent_anni-1930","Alvaro Corrado","Vent anni","1930","Tu Fabio non pensi a cose lontane, non hai angustia aspettando domani, vedi chiaro davanti a te.” “Perché non ho avuto mai niente. Sarebbe strano che io, povero di tutto sempre, morissi tanto presto. Non credo che sarebbe una cosa giusta.” “Mia madre e mia sorella mi hanno sempre raccomandato di volerti bene e di starti vicino.","NO"
"Alvaro_Corrado-Vent_anni-1930","Alvaro Corrado","Vent anni","1930","Di tutti noi, tu eri quello che pareva più soldato, uomo di truppa voglio dire. Ti vogliono bene anche loro; in casa mia, ultimamente erano meravigliate di non vederti. C’era sempre un posto per te, a tavola.” “Davvero?","NO"
"Alvaro_Corrado-Vent_anni-1930","Alvaro Corrado","Vent anni","1930","Io avevo timore d’essere importuno. Avevo timore d’incontrare tuo padre.” “Mia sorella aveva detto un gran bene di te, e da allora eri passato in proverbio. Ogni tanto mi diceva: ‘Quel tuo Fabio…’ Pensa che in casa mia era la prima volta che entrava un meridionale.","NO"
"Alvaro_Corrado-Vent_anni-1930","Alvaro Corrado","Vent anni","1930","Ci sono ancora dei vecchi piemontesi che s’immaginano l’Italia meridionale com’era nel milleottocentosessanta, coi briganti e tutto. E invece sono buona gente, sono intelligenti, e sono puliti. Anche puliti.","YES"
"Alvaro_Corrado-Vent_anni-1930","Alvaro Corrado","Vent anni","1930","Lo si vede in guerra come sono puliti. Per orinare e per non mostrarsi, affrontano le fucilate. Uno, l’ho veduto io, andava orinando inseguito dalle fucilate, e si appiattava da un sasso all’altro, allo scoperto.","YES"
"Alvaro_Corrado-Vent_anni-1930","Alvaro Corrado","Vent anni","1930","C’era da ridere e da piangere. Questo vuol dire esser puliti. Se non fosse quella maledetta miseria che li fotte…” “Noialtri” disse gravemente Fabio, “siamo i piemontesi del sud, caro mio.” “Oh, è quello che dice mia sorella.” Bandi aveva parlato di sua sorella, ed ella ora sedeva accanto a loro, e nella tenebra erano i suoi occhi che guardavano attraverso quelli del fratello.","YES"
"Alvaro_Corrado-Vent_anni-1930","Alvaro Corrado","Vent anni","1930","“Ed è la sola, mia sorella, che abbia confidenza con mio padre. Fino all’anno passato poteva sedergli sulle ginocchia, e accomodargli il berretto con l’asprì della grande uniforme. Quando io volevo qualche cosa lo dicevo a lei, ed ella lo otteneva.","NO"
"Alvaro_Corrado-Vent_anni-1930","Alvaro Corrado","Vent anni","1930","Anche da voi sono così i padri?” “Anche da noi. E sono assai più severi. Tuo padre ti ha mai picchiato?” “Neppure da piccolo.” “Me,” disse pensosamente Fabio, “molto, ma molto, sai?","NO"
"Alvaro_Corrado-Vent_anni-1930","Alvaro Corrado","Vent anni","1930","molto.” “A me sarebbe piaciuto diventare amico di mio padre, e sentire quello che pensa. Invece è stato sempre al disopra di me. Quand’ero piccino no, ma più tardi mutò atteggiamento da un giorno all’altro.","YES"
"Alvaro_Corrado-Vent_anni-1930","Alvaro Corrado","Vent anni","1930","Avevo i quattordici anni. Dapprincipio desideravo di essere malato perché egli venisse accanto al mio letto e mi dicesse qualche cosa di più delle solite frasi distanti. Che s’interessasse di me, s’intenerisse, e io non dovessi rispondere stando sull’attenti davanti a lui.","NO"
"Alvaro_Corrado-Vent_anni-1930","Alvaro Corrado","Vent anni","1930","Facevo la voce più flebile, e piangevo, perché lui tenesse con la sua la mia mano, mi toccasse la fronte, le guance, e mi dicesse: Che cosa vuoi che ti porti oggi, Attilio? Allora gli chiedevo delle cose piccole e inutili. Non un libro, niente, ma un gioco, e mi piaceva di vederlo quando, dalle tasche del pastrano, accanto alla sciabola, cavava fuori un gioco puerile e me lo tendeva sorridendo.","NO"
"Alvaro_Corrado-Vent_anni-1930","Alvaro Corrado","Vent anni","1930","Allora io pretendevo che lo provasse lui con le sue mani. Hai veduto mai un colonnello che prova come si carica un giocattolo? I giocattoli nelle sue mani facevano un grande strepito serio con le loro molle.","YES"
"Alvaro_Corrado-Vent_anni-1930","Alvaro Corrado","Vent anni","1930","Li posava sul mio letto come se fossero insetti d’una fauna sconosciuta. Dopo la guerra, forse, i padri saranno più buoni. Tu te lo immagini l’avvenire, Fabio?","YES"
"Alvaro_Corrado-Vent_anni-1930","Alvaro Corrado","Vent anni","1930","Io lo vedo come un grande viale, dritto, e il fondo, più si cammina, più si distacca. Per fondo non c’è che il cielo. Tu ci cammini in mezzo, ti vedo, vedo mia sorella, mio padre, mia madre, e me non mi ci vedo.” “Sei stanco, Attilio.","NO"
"Alvaro_Corrado-Vent_anni-1930","Alvaro Corrado","Vent anni","1930","Io vedo nell’avvenire, e ci ritrovo te, tu sposerai l’Elsa e non m’inviterai alle nozze perché io da borghese avrò la vita dura, molto più dura di questa, molto più dura.” Voleva dire, con una gioia più forte di lui: “Io vivrò, Attilio, e questo è appena il principio della mia vita.” Ma questa che gli pareva una condanna orgogliosa come se in quel campo egli fosse di passaggio, spaventò anche lui. Attraverso tutti i pericoli, egli era stato sempre assistito da questa idea, e non si vedeva se non come un camminatore infaticabile fino a un giorno e a uno scopo ignorato a lui stesso. Non perché avesse ambizioni e si sentisse predestinato a qualche cosa; piuttosto sentiva in sé l’eternità della fatica umana.","YES"
"Alvaro_Corrado-Vent_anni-1930","Alvaro Corrado","Vent anni","1930","Disse soltanto: “E pensa, Attilio, che destino può avere uno che sopravvive qui. Morire su un letto? Sarebbe un’idiozia, un tradimento; eppure, certo, a molti accadrà così.","NO"
"Alvaro_Corrado-Vent_anni-1930","Alvaro Corrado","Vent anni","1930","Superare queste cose e poi morire in un letto, è ridicolo. Se penso a un letto mi fa schifo, come una trappola preparata. Io dormii in un letto, a Bologna, prima di partire, un letto a due piazze, e mi parve dovesse essere l’ultimo della mia vita.","YES"
"Alvaro_Corrado-Vent_anni-1930","Alvaro Corrado","Vent anni","1930","Mi ci distesi, mi ci ravvoltolai, lo avevo chiesto con intenzione, e mi sentivo di dormire enorme su tutto il riposo degli uomini. Guarda che notte! Tu sei mai stato in campagna?","YES"
"Alvaro_Corrado-Vent_anni-1930","Alvaro Corrado","Vent anni","1930","La notte scende allo stesso modo, il cielo è vicino allo stesso modo. Tu sei innamorato, almeno; pensa che nessuno mi aspetta né pensa a me. Tu sei un uomo privilegiato, sai che cosa ti aspetta quando torni.","YES"
"Alvaro_Corrado-Vent_anni-1930","Alvaro Corrado","Vent anni","1930","Tu sei la gioventù e sei l’avvenire, Attilio.” Bandi aveva reclinato il capo sulla spalla di Fabio, senza parole s’era messo a versare lacrime calde e salate che cadevano sulla spalla dell’amico; con la palma della mano, di quando in quando le cancellava. Versava lento come un rubinetto che sgocciola mezzo aperto, come una roccia che trasuda, e l’acqua cerca una frattura da cui sprizzare come una fonte. Fabio disse piano, e le sue parole parevano il canto che scioglie il sonno ai bambini: “Neppure io immaginavo che fosse questa la guerra.","NO"
"Alvaro_Corrado-Vent_anni-1930","Alvaro Corrado","Vent anni","1930","Nessuno lo sa ancora in Italia, e lo sappiamo soltanto noi. Lo sapranno mai un giorno? Non è ancora un mese, e la guerra si presenta già perfetta e interminabile.","YES"
"Alvaro_Corrado-Vent_anni-1930","Alvaro Corrado","Vent anni","1930","È come il diluvio. Si è tornato a uno stato primitivo come tra selvaggi. L’ingegno dell’uomo conta fino a un certo punto; quello che conta è l’istinto di milioni d’uomini.","YES"
"Alvaro_Corrado-Vent_anni-1930","Alvaro Corrado","Vent anni","1930","Fanno di tutto per avvilirci e umiliarci; una buca stretta senza potersi muovere, senza poter levare la testa; il fuoco concepito come la razzia contro le cimici, nessuno sa quello che succede, e tutti stanno qui come se fossero stati creati sul posto. Ognuno ha la guerra che corrisponde alla sua natura. Per gl’italiani che hanno una vita dura e che da secoli sono molestati da quello che c’è di più meschino nei bisogni e nella vita dei popoli poveri, la guerra è diventata un incubo in cui la faccenda di vivere è l’ultima preoccupazione.","YES"
"Alvaro_Corrado-Vent_anni-1930","Alvaro Corrado","Vent anni","1930","Sembra di stare in una latrina. A leggere nei giornali quello che succede sugli altri fronti, si ha l’impressione che là esista uno spazio per muoversi, campi da percorrere, e qui siamo a cento metri dal nemico, come in una casa popolare la gente accatastata. È una miseria.","YES"
"Alvaro_Corrado-Vent_anni-1930","Alvaro Corrado","Vent anni","1930","Se si ricorderà che, in tutto questo, mangiare e andar di corpo sono state due difficili operazioni umane, che queste due operazioni sono state un motivo di molestia, e un ripentimento di più di non essere nati angeli, si penserà a una delle scene più pietose che l’umanità abbia offerto di sé stessa. Vogliono sopprimere col fuoco ogni elemento di pensiero, e ci riescono. È come se il mondo dovesse seguitare a vivere per anni tra torrenti di pioggia, di grandine, e fulmini.","NO"
"Alvaro_Corrado-Vent_anni-1930","Alvaro Corrado","Vent anni","1930","Ci riducono a puro istinto. Se l’Italia avesse dovuto riassumere in una sola esperienza la sua fatica a vivere, non avrebbe potuto inventare di meglio. È lo stato naturale del popolo italiano: allo stesso modo e con la stessa fatica si procurano in qualche regione il pane e l’acqua, con la stessa pazienza rimangono dove la natura ha distrutto ogni cosa.","NO"
"Alvaro_Corrado-Vent_anni-1930","Alvaro Corrado","Vent anni","1930","Ricominciano; enormi e pietosi bambini. Ma il cannone abbrutisce, non rimane che il corpo, e il corpo è abituato a resistere. Hanno inventata una guerra, alla fine, per i contadini e i montanari, per i fabbricatori di case, per i minatori, i facitori di argini, i costruttori di strade.","YES"
"Alvaro_Corrado-Vent_anni-1930","Alvaro Corrado","Vent anni","1930","La guerra è divenuta una quintessenza della fatica umana più primitiva. Guarda nel tuo ruolino; sono quasi tutti contadini e artigiani; essi soli, in queste condizioni, non sentono pietà di sé stessi. Negli uomini civili la guerra come questa dà la ferocia; i nemici sono feroci.","NO"
"Alvaro_Corrado-Vent_anni-1930","Alvaro Corrado","Vent anni","1930","Negli uomini primitivi dà la pazienza e la costanza. Uccidere, pensano i civili; resistere, durare, difendersi, sentono i contadini. Se tu guardi fra i tuoi soldati quelli che sono delle città e specialmente delle città più civili, noterai che sono i più disposti alle imprese disperate, alle vendette più fulminanti.","YES"
"Alvaro_Corrado-Vent_anni-1930","Alvaro Corrado","Vent anni","1930","I contadini sopportano come se si trattasse d’una tempesta di fuoco, ma una tempesta del cielo, superiore a loro, mandata da Dio. Anch’io, oggi, sotto il cannone, non pensavo più. So che domani, quando torna, non penserò più.","YES"
"Alvaro_Corrado-Vent_anni-1930","Alvaro Corrado","Vent anni","1930","Però una forza, dentro di me, mi dice rimani, e mi assiste fino all’ultimo. Ti sei accorto come sono inutili le pistole, i fucili, le baionette? Non ci sono che le valanghe di fuoco dei cannoni, i torrenti di fuoco delle mitragliatrici.","YES"
"Alvaro_Corrado-Vent_anni-1930","Alvaro Corrado","Vent anni","1930","I fucili e le baionette fanno ridere di compassione; sono i giocattoli delle vecchie battaglie, resti di museo, e hanno soltanto un valore morale, perché l’uomo non si senta disarmato del tutto. Di notte si ragiona, e domani saremo poveri esseri di carne debole in cui si apre soltanto il pensiero di rimanere sul posto. Stanotte siamo forti e giganteschi, come ebbri, e domani saremo la stessa cosa dell’ultimo soldato, con in più l’abitudine meccanica del comando.","YES"
"Alvaro_Corrado-Vent_anni-1930","Alvaro Corrado","Vent anni","1930","E pensare che ieri eravamo ancora ragazzi, e ora siamo capaci di soffrire così. Noi non siamo stati mai ragazzi né giovani, né felici. Non ci rimaneva che questo.","YES"
"Alvaro_Corrado-Vent_anni-1930","Alvaro Corrado","Vent anni","1930","Noi siamo nati in un tempo in cui era vergogna essere soldato, pena essere uomo, miseria essere italiano. Non ci rimaneva che questo, Attilio. Che cosa avresti fatto senza questo?","NO"
"Alvaro_Corrado-Vent_anni-1930","Alvaro Corrado","Vent anni","1930","L’ufficiale d’un esercito che distingueva ancora fra napoletani e piemontesi; e io l’impiegato. Non c’è altro per noi. Vivere qui, respirare qui, avere questa malinconia sovrumana, per tutto quello che è lontano, per quello che non si è conosciuto e che ci è mancato; siamo uomini anche noi, e sapere che ad ogni modo, domani, qualunque cosa accada, il nostro istinto non ci tradirà.","YES"
"Alvaro_Corrado-Vent_anni-1930","Alvaro Corrado","Vent anni","1930","Pensa che cosa ridicola sono gli eroi dell’antichità in confronto al nostro più povero soldato. La notte si sta bene e si pensa. Se si potesse pensare anche sotto il cannone; e invece non si sente altro che il sussulto del cuore, come se fossimo belve della foresta.” “Uno, da me, oggi, credeva di difendersi coprendosi la testa con un sacco vuoto,” disse Attilio Bandi, e si mise a ridere d’un riso convulso, senza ragione.","YES"
"Alvaro_Corrado-Vent_anni-1930","Alvaro Corrado","Vent anni","1930","“E quello che è peggio,” aggiunse, “quando spara il cannone si sente sonno, e non si riesce a vincerlo. Si vorrebbe dormire come se si volesse morire. Io ho dormito tutto il pomeriggio, e mi sono svegliato soltanto quando il bombardamento è cessato.","NO"
"Alvaro_Corrado-Vent_anni-1930","Alvaro Corrado","Vent anni","1930","Se vuoi dormire, Fabio, puoi farlo. Io sto sveglio perché sono di servizio. Per passare il tempo cercherò quell’anello.” Il giorno tornò sicuro, e il sole saltò fuori dell’orizzonte col primo colpo di cannone.","NO"
"Alvaro_Corrado-Vent_anni-1930","Alvaro Corrado","Vent anni","1930","La guerra durava ancora; si riprendeva il lavoro da ogni parte con la diligenza di una squadra di operai che si rimette alle sue faccende intenta e silenziosa. Rivedersi tutti in faccia, compagni di quel viaggio; la vita ricomincia con le occupazioni mattutine; un poco di pulizia; un soldato si cambiava buttando via le mutande ridotte a uno straccio, le buttava al di là della linea, e una fucilata nemica tirava a volo su quello straccio, come un cane che insegue un sasso. I soldati cominciavano a lavorare; uno incideva con un coltellino la corona d’ottone d’una granata per farsi un braccialetto; un altro provava un fucile raccattato dalle mani d’un nemico, come se si prendesse una garanzia sparando con l’arma che poteva ucciderlo.","NO"
"Alvaro_Corrado-Vent_anni-1930","Alvaro Corrado","Vent anni","1930","Il capitano Dangiò si affacciava alla soglia del suo ricovero, si sedeva a prendere un poco del sole nuovo e chiaro, e a respirare il primo alito non infetto dell’alba. Cominciava a far caldo, ed era come una simulazione dell’estate. Non erano ancora saliti i vapori del giorno sull’orizzonte, e si scorgeva laggiù la terra lontana, dove non c’era guerra, come dall’altitudine d’un astro.","NO"
"Alvaro_Corrado-Vent_anni-1930","Alvaro Corrado","Vent anni","1930","C’era il verde della pianura distesa, una casa, un campanile; ognuno popolava la pianura a suo modo. Bandi si presentò al capitano per il rapporto della notte: una vedetta uccisa sul posto: stava dietro un sacchetto di terra; un tiratore l’aveva tenuta di mira tutta la notte, guidato dalla fiamma del fucile; c’era stato come un dialogo, ed ella si era ostinata a individuare il rivale. Bandi cercò nel suo ruolino come si chiamava.","NO"
"Alvaro_Corrado-Vent_anni-1930","Alvaro Corrado","Vent anni","1930","“Questo è il suo fucile,” disse Bandi. “L’arma era sudicia, incrostata qua e là di non sapeva che muffa. La canna era arrossata di sangue, come se fosse ruggine.” “Lo tenga lei,” disse il capitano.","NO"
"Alvaro_Corrado-Vent_anni-1930","Alvaro Corrado","Vent anni","1930","“È senz’armi. La pistola non serve, e s’incanta spesso, sul più bello.” Bandi strinse questo fucile, mise la mano dove si erano posate le mani della vedetta, dove prima della vedetta molti altri dovevano aver posato la mano. “Eh,” disse il capitano guardandolo, “non si schiferà mica di queste cose!” “Per niente,” replicò Bandi, “anzi… anzi…” e strinse il fucile sul petto, con un gesto da cui il capitano torse gli occhi.","NO"
"Alvaro_Corrado-Vent_anni-1930","Alvaro Corrado","Vent anni","1930","“In guerra,” replicò il capitano, “non bisogna fare tanto i delicati.” “Anzi… anzi…” seguitava a dire Bandi, e gli pareva di sentire sul fucile quasi il freddo di quell’altra mano. “Non bisogna aver paura di nulla!” aggiunse ironicamente il capitano. “Paura?” ribatté Bandi.","NO"
"Alvaro_Corrado-Vent_anni-1930","Alvaro Corrado","Vent anni","1930","Fabio ascoltava il discorso poco discosto. Il capitano levò gli occhi anche su di lui, e disse: “Ora, uno dei due, chi è il più giovane? andrà a esplorare, prima delle otto, se i reticolati nemici offrono qualche passaggio.","NO"
"Alvaro_Corrado-Vent_anni-1930","Alvaro Corrado","Vent anni","1930","Prima che cominci l’artiglieria nostra. Loro sono arrivati proprio in tempo.” “Il più giovane sono io,” disse Luca Fabio. Bandi abbassò gli occhi: “Io sono nato nel febbraio del 1895.” “Sono più giovane io,” replicò Luca Fabio.","NO"
"Alvaro_Corrado-Vent_anni-1930","Alvaro Corrado","Vent anni","1930","“Allora vada!” disse il capitano, “e si porti due uomini.” Fabio cercò nel suo ruolino il nome di due soldati che fossero giovani e non avessero figli. “Mi porti” aggiunse il capitano “un disegno approssimativo della linea nemica, e dei possibili accessi.” Bandi, prima che Fabio si muovesse, disse sottovoce: “Fai male a far così. Mi umilii, sono io il più giovane.” Replicò Fabio: “Ma sei stanco.","NO"
"Alvaro_Corrado-Vent_anni-1930","Alvaro Corrado","Vent anni","1930","Sei stato sveglio tutta la notte.” “Devi credermi,” aggiunse Fabio, “se ti dico che sono pronto a tutto.” Quando Fabio fu scivolato fuori coi due soldati, il capitano disse a Bandi: “Credo che oggi sarà una giornata calda. Noi siamo più avanti sul resto del fronte, alla nostra destra e alla nostra sinistra rettificano la posizione e bisogna appoggiarli. Bisogna occupare la linea nemica, mentre gli altri avanzano, e mantenerla fino a che non siano messi a posto gli altri; salvo poi a sgomberarla se si riterrà opportuno, e se sia troppo avanzata.","NO"
"Alvaro_Corrado-Vent_anni-1930","Alvaro Corrado","Vent anni","1930","Questi sono gli ordini della notte. Sorvegli dunque i suoi uomini e lo dica agli altri comandanti di plotone. Alle undici, a rapporto tutti, qui.","NO"
"Alvaro_Corrado-Vent_anni-1930","Alvaro Corrado","Vent anni","1930","Rinforzi non ne sono arrivati, non siamo più di un centinaio in tutta la compagnia, ma per un’azione dimostrativa bastano, si crede. I soldati non devono saper nulla fino all’ultimo. Dopo avremo il cambio e andremo a riposo.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli ordini sono questi. Si ricordi che non voglio grane di nessun genere. Gli ordini sono questi, e basta.” Di là, fra le due linee, si sentiva il crepitìo festivo d’una partita di caccia, il colpo che dà l’avviso del passaggio della bestia, gli altri che accorrono e si accaniscono, alla fine la mitragliatrice si faceva largo col suo frettoloso discorso, come una motocicletta lanciata all’inseguimento.","NO"
"Alvaro_Corrado-Vent_anni-1930","Alvaro Corrado","Vent anni","1930","Bandi tentava inutilmente di distinguere qualche cosa di questa lotta guardando dalla feritoia. Non vedeva davanti a sé che la scarpata della sua trincea, che si sprofondava nel vuoto, e di là l’incisione della posizione nemica sulla terra come una sponda su un lago tenebroso. Davanti a questa un groviglio di fili, e, su questi fili, qualche cosa vi stava buttato come un abito a brandelli.","NO"
"Alvaro_Corrado-Vent_anni-1930","Alvaro Corrado","Vent anni","1930","Solo più lontano un incrocio di sentieri, qualche cosa che somigliava a un castello in rovina, che drizzava contro il sole un muro scheletrito, con le sue finestre vuote, e di là si scorgeva il cielo. Più in fondo, la massa nera d’una foresta. Questo era come un miraggio, e in quel miraggio pellegrini piccoli come formiche, che tiravano la loro fatica come una corda che li legasse insieme, in fila indiana, e percorrevano una strada lontana, sottile e bianca, confondendosi di tratto in tratto con una siepe irta anch’essa, e come essi inclinata in avanti.","NO"
"Alvaro_Corrado-Vent_anni-1930","Alvaro Corrado","Vent anni","1930","Da lontano, alle spalle di Bandi, partì un proiettile e raggiunse quegli uomini; li scompose un poco; più tardi la fila riprese a muoversi lentamente, molestata a tratti da altri proiettili che fumavano intorno a essa come i fuochi di una tribù errante. La terra apriva i suoi crateri davanti a loro, ne spezzava ancora la catena e la catena si riallacciava. Era una fatica da insetti, e lo spettacolo di essa dava uno strano benessere e riposo a chi guardava.","NO"
"Alvaro_Corrado-Vent_anni-1930","Alvaro Corrado","Vent anni","1930","Più vicino, al di là della linea nemica deserta e silenziosa, forse a un miglio di distanza, due uomini, come se facessero una scampagnata, erano seduti a piè d’un albero, avevano disteso in terra qualche cosa di bianco, e uno pareva che dividesse un pane con un coltello lungo e lucente. Tutto questo pareva assai lontano dalla guerra, una scena di sfondo a un quadro: per loro il paesaggio morto, e tutta quella fatica intorno, si rianimavano a una vita remota, l’albero spoglio a forma di forca pareva aspettasse ancora la primavera per mettere le foglie; per essi i casolari lontani riprendevano a buttar fumo dai comignoli, i monti guardavano protettori e attoniti come vecchi deserti che sentissero intorno a loro una vita ricominciare come un miracolo. Fu un movimento istintivo, un sentimento di rivolta, un aprire gli occhi per scacciare un’illusione.","YES"
"Alvaro_Corrado-Vent_anni-1930","Alvaro Corrado","Vent anni","1930","Bandi puntò il fucile alla feritoia, mirò. In quell’atto si ricordò delle esercitazioni del tiro a segno, gli pareva di agire per gioco, e nello stesso tempo sentiva di essere enormemente potente. Al colpo che gli partì dall’arma come un fulmine, uno dei due uomini si diede alla fuga cercando riparo nelle linee dei suoi; si volse, vide l’altro in terra, con una mano sul petto che cercava di trascinarsi anch’egli avanti.","NO"
"Alvaro_Corrado-Vent_anni-1930","Alvaro Corrado","Vent anni","1930","Da un altro punto della trincea di Bandi qualcuno che s’era accorto del gioco, investì il fuggitivo con una scarica di fucilate, questi le andava scansando, con movimenti da fantoccio, come se stesse per bruciare. L’altro, che doveva esser ferito, si trascinava in terra malamente, alla fine si lasciava rotolare al riparo in una buca del terreno. Si vedeva che teneva accesa una sigaretta, la buca fumava, e c’era qualcosa di felice in quel fumo.","NO"
"Alvaro_Corrado-Vent_anni-1930","Alvaro Corrado","Vent anni","1930","Bandi immaginò l’uomo là dietro fumare guardando il sole, felice di vederlo splendere nel cielo. Bandi aveva sparato come a un bersaglio, ma si ricordava che in quel momento la ferocia aveva messo gli artigli, come un gatto di pochi mesi, anche nel suo cuore. Non c’era da pensarci più che tanto; i nemici non si divertivano forse tutto il giorno a questo gioco crudele?","YES"
"Alvaro_Corrado-Vent_anni-1930","Alvaro Corrado","Vent anni","1930","Un suo soldato coi capelli colore di rame, non andava coi capelli ben nascosti in un cappuccio perché i nemici una volta, vedendo la sua testa scoperta splendere di lontano vi avevano sparato come per scommessa? Ma gli pareva tuttavia d’essersi macchiato di una inutile colpa. Guardando il luogo dove il ferito s’era riparato, non vi scorgeva più le spire della sigaretta.","YES"
"Alvaro_Corrado-Vent_anni-1930","Alvaro Corrado","Vent anni","1930","Questa è la guerra, si diceva. Il suo fucile aveva agito come uno strumento pensante. E tuttavia non riusciva a star in pace con sé stesso.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma se loro lo fanno tutti i giorni! Ammazzano il tempo e gli uomini, non fanno che molestare chi passa, il postino, il cuciniere, il ferito. Ma tu, Attilio, perché lo hai fatto?","YES"
"Alvaro_Corrado-Vent_anni-1930","Alvaro Corrado","Vent anni","1930","Ma che residui di cristianesimo sono questi! Si sentì uomo, capace di fare il male. Aveva scoperto un modo di stare attento a qualche cosa, di non pensare a nulla, di restituire il male a chi faceva il male.","YES"
"Alvaro_Corrado-Vent_anni-1930","Alvaro Corrado","Vent anni","1930","Ora guardava attonito fuori, contando le mille occasioni che gli si presentavano; poco più avanti vedeva la sua vedetta colpita, che guardava ancora il nemico, levando la testa dal sacchetto, e si era portata all’ultimo momento, prima di morire, la mano alla testa dove si era raggrumato il sangue. Un nugolo di mosche si era posato su quella mano. Ripensando a sua madre, a sua sorella, Bandi non sapeva più raffigurarsele, se non sole nella sua casa, nello studio del padre, e sul tavolo c’era il ritratto di lui, Attilio, un ritratto che s’era fatto prima di partire, col viso alto, gli occhi fissi.","YES"
"Alvaro_Corrado-Vent_anni-1930","Alvaro Corrado","Vent anni","1930","Il fotografo lo aveva ritoccato con una matita troppo nera, la carta su cui era stampato era granulosa, l’immagine vi affondava in una specie di nebbia, come sotto un velo nero. Sua sorella, intorno a questo ritratto, aveva messo un nastro tricolore. Ma perché sua madre e sua sorella le vedeva ora vestite di nero?","YES"
"Alvaro_Corrado-Vent_anni-1930","Alvaro Corrado","Vent anni","1930","E perché l’Eugenia non aveva voluto fare il figlio che somigliava a lui, Attilio Bandi, che era suo? Gli pareva che l’Eugenia avesse distrutto un seme di vita, spenta una fiamma, stroncata una pianta, tagliato un virgulto di lui. Se la ricordava, ora, e quel bacio che gli aveva dato sul petto, che lo aveva fatto balzare, e portandosi la mano al cuore aveva detto: Ohi mi hai fatto male.","YES"
"Alvaro_Corrado-Vent_anni-1930","Alvaro Corrado","Vent anni","1930","Eugenia aveva capito come gli aveva fatto male, e quale pensiero gli era sorto in mente subitaneo; cominciò a passargli la mano sul cuore. Voleva immaginarsi di rincontrarla, senza riuscirvi, ed era geloso di lei, di qualche altro ignoto che ella avrebbe baciato come aveva baciato lui, dicendo frasi sconnesse, parlando nell’ombra con una voce infantile che ricordava tanto più pungente e disperata la sua età matura. E suo padre.","YES"
"Alvaro_Corrado-Vent_anni-1930","Alvaro Corrado","Vent anni","1930","Ritto, coi capelli tagliati a spazzola, nei panni di soldato, nella casa appiattata ai piedi del colle, fermo e rigido. Lo guardava con gli occhi fissi e vaghi di quel busto di marmo, gli abbottonava un bottone della giubba slacciato, come aveva fatto vedendoselo davanti in uniforme durante la convalescenza; e anche lui con le sue dita dure gli aveva fatto male dalla parte del cuore. Si sentiva sereno.","YES"
"Alvaro_Corrado-Vent_anni-1930","Alvaro Corrado","Vent anni","1930","Ora il sole aveva superato il primo quarto del cielo; c’era la luce, la vita, il calore, esisteva l’avvenire. Due soldati accanto a lui si divertivano a far correre a gara due pidocchi, che avevano qualche cosa come un paio di baffi, una macchia nera sul dorso, e un collarino rosso; erano due insetti stupidi e ciechi come i soldati che aveva veduti di lontano, oltre le lince nemiche. Un altro tirava fuori dal suo portafogli certe carte, le esaminava una per una, e si era assorto a leggere l’avviso stampato dietro a un vecchio biglietto del tranvai, memoria chi sa di quale gita; leggeva compitando, e pareva leggesse un messaggio.","YES"
"Alvaro_Corrado-Vent_anni-1930","Alvaro Corrado","Vent anni","1930","Un altro faceva lunghi pensamenti sul brandello di camicia che si era levata; il poco che rimaneva intero di quello straccio lo adattò con sollievo a pezze per i piedi; quando le ebbe infilate nelle scarpe, e si fu messa la giacca sulla pelle nuda, gli disse sorridendo: “Come ci si sente bene, con un po’ di pulizia, signor tenente.” Fabio tornò coi suoi uomini dopo un tempo che parve incalcolabile. Egli stesso dubitava che il suo orologio si fosse fermato; segnava le nove e un quarto. Non era di più, confermò il Bandi.","NO"
"Alvaro_Corrado-Vent_anni-1930","Alvaro Corrado","Vent anni","1930","“Fabio,” gli disse il Bandi, tirandoselo vicino, “tu hai creduto che io avessi paura, dimmi la verità.” “No, Attilio, io non ho creduto niente. Ho pensato soltanto che questa notte non avevi dormito, che avevi bisogno di riposo, e che ci voleva, per questo lavoro, una persona ben desta. C’era il rischio di non vedere niente, uno che non fosse sereno, o di dare un’informazione sbagliata.","NO"
"Alvaro_Corrado-Vent_anni-1930","Alvaro Corrado","Vent anni","1930","Qui siamo tanto poco abituati alla natura del terreno e ai mezzi di difesa, che si scambia un morto per una pietra, ci capita di guardare una cosa e di vederne un’altra. Di molte cose abbiamo sentito appena parlare, le riconosciamo a vederle; ma in genere sono cose superiori alla nostra fantasia.” “Fabio, se tu lo credessi, sol perché questa notte, quelle lagrime…” “No, Attilio, te lo giuro.” “Io sono pronto a tutto, capisci? A tutto.” Nel cuore di Bandi si era fatta una malinconia immensa e smarrita, guardò il suo amico con occhio fermo, con un sorriso trionfante, come se avesse qualche cosa di nuovo nel cuore.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ma io capisco, Attilio, che queste cose sono troppo miserabili e piccine, per te. Tu vieni da altri uomini…” “È questo che mi dà fastidio. E non dire così perché mi fai male.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma ora anch’io ho capito.” Bandi, dalla prima notte in quella casa di Fogliano, aveva veduto in Fabio un altro uomo, ne invidiava, con una invidia nobile e ingenua, quella che in lui gli pareva una forza tranquilla, e quel suo ritrovarsi in mezzo ai pericoli con lo stesso animo dei soldati. Fabio era un uomo capace di soffrire senza stupore, come tutti i soldati. E lui, che cos’era, col suo impegno grave di essere un degno discendente di suo nonno, della sua tradizione, un degno figlio di suo padre?","YES"
"Alvaro_Corrado-Vent_anni-1930","Alvaro Corrado","Vent anni","1930","A quel contatto, egli sentiva la stessa inquietudine di quando era malato, l’ansia di aspettare il giorno in cui avrebbe indossata l’uniforme da ufficiale, come un giorno festivo, una felice domenica di fanciullo; allo stesso modo sentiva che un giorno più grande arrivava, il giorno in cui sarebbe stato uomo. Fabio gli batté la mano sulla spalla: ‘Che viso hai fatto, Bandi!’ avrebbe voluto dire. Egli sentì che questo era un incoraggiamento, che Fabio gli aveva letto nel pensiero, e si sentì inorgoglire.","YES"
"Alvaro_Corrado-Vent_anni-1930","Alvaro Corrado","Vent anni","1930","Il viso di Fabio era divenuto duro e pungente: egli era, sempre infagottato nei panni troppo larghi per lui, come un pezzo di macigno. Tutti e due si ritrovavano in questa contingenza uomini improvvisamente, e lo stesso fatto di assolvere a tanti doveri gravi, era per loro quello che per i ragazzi è mettersi a un compito troppo più serio di loro, la prima cosa seria per cui il padre guarda trepidante e compiaciuto. Fabio non disse a nessuno quello che aveva veduto: lo spazio fra le due posizioni seminato di morti, lastrico umano sconvolto, come l’opera d’una strada devastata dai torrenti e dalle frane, e tralasciata: una strada lunga come la storia e la tradizione, ognuno un passo più avanti, ognuno raccolto a morire in un atteggiamento supremo, uno con le braccia incrociate e gli occhi volti al cielo, un altro con le mani sotto la guancia, disteso sul fianco, come se sognasse, un altro a metà levato, che si toccava con la mano la fronte, come se si destasse, ricordandosi all’improvviso di qualche cosa.","NO"
"Alvaro_Corrado-Vent_anni-1930","Alvaro Corrado","Vent anni","1930","Qui il sangue e la morte odoravano non come nella solitudine stagnante della trincea, ma con un fermento immenso d’una vendemmia e d’un raccolto, come un profondo magazzino di grano. Laggiù aveva pensato al Bandi, ed era contento che non vedesse queste cose, l’amico. Gli pareva d’essere capace di sopportare meglio lui queste cose, e nel Bandi vedeva soltanto uno capace di morire come un fanciullo si addormenta, senza sapere che cosa sia la morte, e fino all’ultimo gli si parla dei suoi giochi.","YES"
"Alvaro_Corrado-Vent_anni-1930","Alvaro Corrado","Vent anni","1930","Ahi, che lo sentiva, che se lo diceva, e lo teneva entro sé stesso questo segreto, come chi si aggira in punta di piedi intorno al letto d’un malato grave. Egli si sentiva capace di sopportare tutto questo, gli sembrava di averlo talvolta sognato nei terrori notturni dell’adolescenza, quando il sesso, il fermento della vita, il turbinìo del sangue, gl’incubi e la fatica dell’avvenire e della famiglia, i drammi fra cui ci si sveglia uomini del popolo, fanno tutt’un impasto di sentimenti e un terrore dell’avvenire; si credeva capace di soffrire con un orgoglio di essere ammesso a contemplare da vicino le cose vietate, e la sicurezza di sopravvivere non si sa per qual giorno. Ma scacciava questi pensieri, e ne chiedeva perdono a Dio.","YES"
"Alvaro_Corrado-Vent_anni-1930","Alvaro Corrado","Vent anni","1930","Ora faceva il rapporto delle cose vedute al capitano, e avrebbe voluto domandargli: Perché non dirgli che di là, era stato tentato più volte di forzare la posizione? Erano indegni loro, i sopravvenuti, di riconoscere quest’ultima verità? Perché neppure i soldati lo dicevano?","YES"
"Alvaro_Corrado-Vent_anni-1930","Alvaro Corrado","Vent anni","1930","Nello stesso tempo, con la coscienza di un’azione imminente, lo prendeva un sentimento di protezione verso i suoi uomini, nuovo per lui, come fosse un vecchio padre, un sentimento di economia davanti a quel logorìo, e si sentiva parente della natura o delle stagioni, e dell’ordine antico della vita. Forse accentuò le difficoltà; il reticolato, diceva, era forte e denso, le azioni dei giorni precedenti, non sapeva qual giorno, lo avevano appena intaccato. Il capitano lo guardò fermo e disse: “Gli ordini del comando sono questi: che i reticolati si rompono coi petti.","YES"
"Alvaro_Corrado-Vent_anni-1930","Alvaro Corrado","Vent anni","1930","Questa è la consegna. Diremo che facciano un po’ di fuoco prima.” Non resisté a fare dell’ironia e aggiunse: “Un po’ di fuoco per scaldarci.” Egli stesso, dicendo la formula: i reticolati si rompono coi petti, la diceva come se scaricasse su altri la responsabilità che non si voleva addossare; e siccome Fabio insisteva che era necessario aprirsi dei passaggi, che egli con venti uomini, con la compagnia di cento uomini appena non credeva agli sforzi sovrumani, il capitano replicò duramente: “Non sta a noi giudicare gli ordini; i reticolati si rompono coi petti. E del resto, caro tenente, questa è la guerra, e si è sempre combattuta così dal primo giorno.","YES"
"Alvaro_Corrado-Vent_anni-1930","Alvaro Corrado","Vent anni","1930","Nessuno la può modificare, le artiglierie sono poche, i colpi contati, e si sopperisce a queste cose col coraggio.” Levò gli occhi e disse fissandolo: “Col coraggio, m’intende, col coraggio.” “Lei crede,” domando Fabio, “lei crede…” “Io non credo nulla. Il coraggio, caro tenente.” Non c’era di peggio che interpretare gli ordini a quel modo; lo stesso metodo delle caserme in cui ognuno scaricava la responsabilità di qualche cosa sull’esecuzione meccanica dell’ordine, ma questa volta trapiantato nella guerra o sulla sostanza umana più viva. “Per me,” disse Fabio, “sono pronto a tutto; dicevo soltanto per chi ha la responsabilità e la cura dei suoi uomini.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli uomini son uomini, e non li sostituisce nessuno quando si sono perduti.” Il capitano fece un cenno indicando di là: “Ce ne sono cinquecento, fino ad ora, rimasti laggiù. Coraggio, caro tenente, coraggio!” Questo ritornello, del coraggio, lo schiaffeggiava, lo feriva a sangue, lo umiliava. “Lei, e il tenente Bandi,” seguitò il capitano, “formeranno la prima linea.","NO"
"Alvaro_Corrado-Vent_anni-1930","Alvaro Corrado","Vent anni","1930","Noi verremo subito dopo. Alle undici e mezzo comincia l’azione ai nostri lati. Alla stessa ora comincia qui.","NO"
"Alvaro_Corrado-Vent_anni-1930","Alvaro Corrado","Vent anni","1930","Vada pure a sorvegliare i suoi uomini, e si ricordi che i reticolati si rompono coi petti.” Fabio credeva di notare in quelle parole del capitano la parodia della disciplina, e in quel tono c’era forse un’ironia celata, un’abdicazione e una disperazione supreme. “Cosa crede, tenente Fabio, che noialtri ufficiali di carriera non abbiamo viscere umane come quelli che vengono dagli studi, i signori ufficiali di complemento? Ma gli ordini non si discutono.","YES"
"Alvaro_Corrado-Vent_anni-1930","Alvaro Corrado","Vent anni","1930","Prima eseguire l’ordine e poi reclamare. È questa la regola.” Così aveva concluso il capitano. Fabio riconosceva, nella formula del capitano, che faceva in quei giorni furore al fronte, una delle tante formule irragionevoli e vuote di senso che hanno sempre pesato nella vita italiana.","YES"
"Alvaro_Corrado-Vent_anni-1930","Alvaro Corrado","Vent anni","1930","Immaginava questa frase lanciata da comando a comando, fino alla linea del fuoco, come perdeva a poco a poco ogni senso, diventava una figura retorica parente di tutte le frasi che si ritrovano nei libri di storia e nascondono gli sforzi più sanguinosi e impossibili del popolo italiano, ne mascherano le delusioni, le angustie della vita faticosa. Sulla linea questa frase acquistava un significato preciso, si faceva carne e sangue. Chi l’aveva trovata questa formula, applicata come un ordine di piazza d’armi sulla linea del fuoco?","YES"
"Alvaro_Corrado-Vent_anni-1930","Alvaro Corrado","Vent anni","1930","“Ai miei soldati” ribatté Fabio “io non dirò mai questo.” “Tenente!” esclamò freddamente il capitano “discuteremo di queste cose dopo l’azione, e ne farò rapporto al comando del battaglione. Intanto vada via; lei mi ha seccato abbastanza coi suoi lamenti.” Fabio tornò fra i suoi uomini stringendosi la cintura della pistola. Cominciò meticolosamente a farsi toletta, ma come se ubbidisse a un’abitudine meccanica e per darsi tempo a riflettere.","NO"
"Alvaro_Corrado-Vent_anni-1930","Alvaro Corrado","Vent anni","1930","Ecco che tornava a uno stato d’animo uguale a quello che lo aveva spinto fanciullo in montagna; ora sarebbe fuggito anche qui più oltre, dove c’era, in quella dimensione di cento metri, un regno solenne, immobile, libero, dove i soldati si erano distesi sulla terra, ognuno in una sua positura di tutte le sere, aspettando di morire. Aveva dimenticata l’ora, ne domandò a Bandi. Sedendoglisi accanto mentre si faceva la barba, disse: “Alle undici e mezzo; tocca a noi per primi.” Lo disse sottovoce.","YES"
"Alvaro_Corrado-Vent_anni-1930","Alvaro Corrado","Vent anni","1930","Vide il compagno allontanarsi fra i suoi uomini, con un vago sorriso. Gli altri due ufficiali, dei due plotoni più lontani, arrivarono alla presenza del capitano, ne tornarono indietro poco dopo. Uno di essi indossava ancora un’uniforme assettata, portava un paio di gambali, camminava a testa alta; qualche proiettile si mise a molestarlo; egli muoveva appena la testa come per schivare una mosca.","NO"
"Alvaro_Corrado-Vent_anni-1930","Alvaro Corrado","Vent anni","1930","Erano soltanto le nove e mezzo. Pareva che il sole durasse fatica a progredire per cielo, impigliato in qualche cosa, come un palloncino a un filo di telegrafo. Verso le dieci arrivò l’uomo con l’otre del cognac.","YES"
"Alvaro_Corrado-Vent_anni-1930","Alvaro Corrado","Vent anni","1930","Questo era un segno ben certo, e già qualcuno dei soldati aveva determinata l’ora: le dodici; ma non pensavano ad altro, in quel momento, se non a quell’uomo che doveva superare le fucilate che lo aspettavano al varco nella zona scoperta, all’otre gonfio di liquido, su cui bastava un buco perché si sgonfiasse in modo ridicolo. Ma le avrebbe superate, ne erano sicuri, perciò si permettevano di scherzare alle mosse che faceva il portatore. Costui era un tipo noto; si offriva sempre ai servizi di questa specie, trasporto, come si diceva, di generi voluttuari e di conforto, bevande alcooliche, sigarette, cioccolata: si ricordava che qualche volta se l’era bevuto il cognac, in gran parte, e siccome non era possibile che ne avesse in corpo qualche litro, si supponeva che ne cedesse parte a qualche ranciere in cambio di un pezzo di carne, o a qualche soldato in cambio di uno dei tanti cimelii di guerra da portare alla sposa.","YES"
"Alvaro_Corrado-Vent_anni-1930","Alvaro Corrado","Vent anni","1930","Questo risentimento i soldati lo avevano serbato oltre gli attacchi e i mutamenti. L’uomo in questione non pensava ad altro che a combinarsi un buon nutrimento, e trovava sempre il modo di procacciarselo. Arrivò, difatti, e questa volta l’otre era abbastanza pieno, l’uomo meno allegro.","NO"
"Alvaro_Corrado-Vent_anni-1930","Alvaro Corrado","Vent anni","1930","Se lo ricordavano che in altre occasioni era brillo, e, come un operaio ben nutrito, si preparava diligentemente agli assalti, preso da un violento amore per il suo ufficiale. La bevanda fu distribuita, e così alcuni pacchi di cioccolata. Ora si aveva voglia di sgranchirsi, presi da un’insofferenza per quell’immobilità, nello stesso tempo di dormire, di dimenticarsi e di tenersi svegli.","NO"
"Alvaro_Corrado-Vent_anni-1930","Alvaro Corrado","Vent anni","1930","La cioccolata era troppa, si masticavano con disgusto i pezzi compatti e duri; aveva un sapore dolciastro, alcalino, di medicina, era una ghiottoneria di ragazzo finita a sembrare una medicina. Uno pensava a quante volte l’aveva desiderata, e ora la mangiava di malavoglia, sol perché l’aveva desiderata, e ne aveva da buttarne. Dopo di che fu silenzio.","YES"
"Alvaro_Corrado-Vent_anni-1930","Alvaro Corrado","Vent anni","1930","Ognuno stava dietro al muricciolo col fucile tra le gambe, o posato vicino come una gruccia. Ognuno pensava a sé, ma in una nebbia vaga, ed era curioso notare come si presentavano i pensieri: erano piuttosto simili alle parvenze casuali e illusorie che si vedono nelle nuvole e nelle macchie delle rocce, che si accostano a cose vedute e sofferte; qualcuno si rimproverava di non nutrire altro in quell’ora che pensieri futili. L’aria pareva divenuta più fredda.","NO"
"Alvaro_Corrado-Vent_anni-1930","Alvaro Corrado","Vent anni","1930","Guardando l’orologio si affrettava l’ora che doveva scoccare, si accelerava il corso del sole, e già il cuore fuggiva avanti su torpide ali. Il tempo sembrò troppo lungo, le ore lente. Qualcuno annaspava fra i ricordi di sé, della sua casa, ma tutte queste cose erano su una riva lontana, il mondo abbandonato era in una luce chiusa e squallida, come una casa da cui è partito staccandosi per la prima volta dalla sua famiglia il padre e marito, e la donna rimasta sola non apparecchia neppure, mangia in cucina, seduta su uno sgabello.","YES"
"Alvaro_Corrado-Vent_anni-1930","Alvaro Corrado","Vent anni","1930","Cominciò il cannone a battere le linee nemiche; lo trovavano poco intonato e fiacco; i colpi erano tirati a grandi intervalli, ed era la solita batteria da montagna con la sua voce pettegola. Aveva l’aria d’una festa ridotta per scarsezza di mezzi; più tardi si mise a rumoreggiare sparando più fitto, col crescendo dei fuochi artificiali delle sagre, che hanno i botti finali più rotondi, per quanto siano fatti in economia. Sulla linea battuta regnava un silenzio profondo, né una fucilata né un colpo d’artiglieria: silenzio come in un tranello.","YES"
"Alvaro_Corrado-Vent_anni-1930","Alvaro Corrado","Vent anni","1930","I soldati avvertivano questo ritmo del cannoneggiamento piuttosto come un discorso cui mancasse calore, l’opera d’un manovale svogliato. Gli ufficiali vedevano i loro uomini intenti alle operazioni più comuni, anche in un frangente come quello che s’immagina debba avere colori e atti supremi: cucirsi un bottone, pettinarsi, riordinare gli stracci negli zaini, buttando via il superfluo come preparandosi a un viaggio. Gli zaini non contenevano più che pochi miserabili avanzi, e di preferenza quello che si metteva da parte al fronte come se si fosse andati a una fiera: un binocolo ceduto da un prigioniero, un oggetto di corredo del nemico, una corona di granata lavorata a braccialetto per l’amorosa, frutto delle giornate di noia della guerra, in cui si facevano ricerche anche pericolose per procacciarsi qualche cosa d’insolito.","YES"
"Alvaro_Corrado-Vent_anni-1930","Alvaro Corrado","Vent anni","1930","Soltanto queste cose avevano un valore, e quanto al resto si notava un disprezzo profondo per tutto quello che era fornito dal governo, un odio distruttore, per cui armi e cartucce lastricavano il campo. Uno aveva un pacco di lettere scritte in tedesco da qualche donna a qualche nemico morto, e le conservava gelosamente come se un giorno avessero dovuto parlargli un linguaggio sensibile e chiaro tutto per lui. A ogni modo, ai piedi di queste lettere, era tracciato quel nome, Lisel, che era, per il possessore, come un ricordo di cose sconosciute, conosciute in sogno o desiderate; si scaldava agli amori altrui, che la morte aveva spento.","NO"
"Alvaro_Corrado-Vent_anni-1930","Alvaro Corrado","Vent anni","1930","Un soldato, quello sordastro, disse con la sua voce di testa: “Come siamo brutti!” e si guardava intorno. Ora che tutti erano nell’atteggiamento di chi parte, si potevano vedere come i viaggiatori sulla banchina d’una stazione. Non erano che poveri sacchi rossi in cui gli uomini parevano messi a pezzi, storti e sciancati; i vestiti amalgamati alla terra rossa, e divenuti rigidi come insaldati col fango e la putredine, serbavano gli atteggiamenti degli uomini coricati e buttati in terra, striscianti come serpi, avanzanti carponi, come l’abito che prescrive ai mendichi un atteggiamento immobile e pietoso.","NO"
"Alvaro_Corrado-Vent_anni-1930","Alvaro Corrado","Vent anni","1930","“Come siamo brutti, fanteria!” All’ultimo momento qualcuno si pentiva e diffidava della sua arma, e rimaneva in dubbio se raccattare alle feritoie e al posto delle vedette morte il fucile incrostato di fango, morto anch’esso, pareva, come un bronco di foresta distrutta. E l’atteggiamento di riassettarsi per una partenza. C’era nulla di più irragionevole?","YES"
"Alvaro_Corrado-Vent_anni-1930","Alvaro Corrado","Vent anni","1930","Il capitano s’era levato in piedi e sorvegliava la linea a destra e a sinistra. Il fatto che egli avesse sempre ricordato la sua Africa e le sue madame, non gli aveva creata una buona opinione intorno. Ora, che egli si levasse con un atteggiamento risoluto, coi pugni sui fianchi, senza abbassare la testa al viavai dei proiettili, lo faceva considerare con simpatia.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio vedeva di lontano il Bandi coi suoi uomini, nell’atteggiamento assurdo di piazza d’armi, quando l’ufficiale conta e chiama i suoi soldati. Con le braccia conserte, lo vide aspettare come in un’anticamera. Ecco dunque quel giorno impossibile tante volte pensato e immaginato, su cui milioni di uomini puntavano le loro fantasticherie, il giorno dell’assalto; tutto si compiva come sempre, come alla vigilia di tutte le partenze.","YES"
"Alvaro_Corrado-Vent_anni-1930","Alvaro Corrado","Vent anni","1930","Ecco la battaglia, ecco la guerra. Gli fece un cenno vago, gli sorrise. Non sentivano più l’artiglieria se non come il rumoreggiare remoto d’un mare invisibile e notturno.","NO"
"Alvaro_Corrado-Vent_anni-1930","Alvaro Corrado","Vent anni","1930","Come per trovarsi in un equilibrio solito e ragionevole, si accesero le sigarette. Per il momento non si pensò ad altro che a vedere la spira di fumo uscire da quel delicato impacco di carta candida. Anche Bandi, che non ne aveva l’abitudine, l’accese.","NO"
"Alvaro_Corrado-Vent_anni-1930","Alvaro Corrado","Vent anni","1930","All’ultimo momento di quello spazio di tempo interminabile, avventuroso e profondo come una grotta, arrivò il postino con la corrispondenza del reparto. Da lontano si parlava delle solite cose di tutti i giorni, della terra lontana, degli amici e dei bambini. Qualche lettera rimproverava a qualcuno una cosa di cui egli non serbava più memoria; nella lettera di Fabio il padre lo rimproverava perché non faceva economia del suo stipendio, assumeva un tono brusco, e alla fine si chiudeva senza un saluto.","NO"
"Alvaro_Corrado-Vent_anni-1930","Alvaro Corrado","Vent anni","1930","Qualche madrina lontana scriveva al suo protetto dicendo della sua vita di signora e di signorina; il mondo era stupido. Un soldato si presentò a Fabio mostrandogli che gli si erano spaccate le scarpe, e la suola di cartone divenuta un cencio ignobile. “Vogliono che andiamo avanti con queste scarpe, noi che dobbiamo camminare.","YES"
"Alvaro_Corrado-Vent_anni-1930","Alvaro Corrado","Vent anni","1930","Sarebbe meglio che ci mandassero scalzi!” L’artiglieria ammutolì da ogni parte, non si sentiva un colpo di fucile. Un uccellino, passando su quel campo, con un volo ondeggiante di farfalla, si mise a pigolare e si posò su un albero scheletrito a tenere il suo lieto balbettare. La terra supina, ora, grande in un riposo impossibile, pareva assorta, con quel canto, in una greve fecondazione.","NO"
"Alvaro_Corrado-Vent_anni-1930","Alvaro Corrado","Vent anni","1930","Il mondo sembrava capovolto nel cielo profondo. La posizione tenuta fino a quel giorno pareva ora, agli occhi di tutti, una casa che si abbandona: si riconoscevano i luoghi dove si è sperato e sofferto, gli angoli dove vivono le memorie dei cari morti. I quali, sdraiati sul ciglio del colle, sugli argini, nei fossi, non avevano più da pensare a nulla.","YES"
"Alvaro_Corrado-Vent_anni-1930","Alvaro Corrado","Vent anni","1930","Infine, l’artiglieria cessò. Gli ufficiali riconoscevano i loro soldati, li interpellavano a voce bassa, con un’inflessione che era la storia dei rapporti fra comandanti e soldati. Per essi avevano considerazione i soldati: dividevano con loro quella vita.","NO"
"Alvaro_Corrado-Vent_anni-1930","Alvaro Corrado","Vent anni","1930","Fabio, volgendosi al capitano, disse: “Terzo plotone, ventuno presenti.” Non c’era intorno che un gran vento, come l’armonia del cielo e della terra divenuta articolata e sensibile. Si accorgevano, Bandi e Fabio, guardandosi, di fare movimenti meccanici, gli atti di tutti i giorni, ma privi di senso e senza ragione nessuna. Eppure bisognava farli, interrogando, rispondendo, facendo raccomandazioni.","YES"
"Alvaro_Corrado-Vent_anni-1930","Alvaro Corrado","Vent anni","1930","Mai c’era stata tanta luce intorno, e tanta quiete. Fabio sentì una voce dietro a lui: era il maggiore, che diceva con la sua voce grossa puntando i pugni sui fianchi: “Vadano tutti fuori insieme; è inutile fare due ondate; ma che ondate! Non sono arrivati i rinforzi, e bisogna fare con quel che c’è.” Ed ecco che Fabio si vide accanto il capitano, con la pistola nel pugno, il sottogola intorno al mento, in una posizione rigida di piazza d’armi.","NO"
"Alvaro_Corrado-Vent_anni-1930","Alvaro Corrado","Vent anni","1930","C’era in quell’uomo una risoluzione fredda e recisa. Quest’uomo che ragionava col regolamento alla mano, antipatico ai soldati, duro con gli ufficiali, che non voleva incidenti né responsabilità personali, ora era alto e in piedi ai margini del riparo. Che fosse un poco grasso, era un motivo di tenerezza per lui.","NO"
"Alvaro_Corrado-Vent_anni-1930","Alvaro Corrado","Vent anni","1930","Tirando fuori l’orologio, disse: “Sono le undici e mezzo, tenente Fabio!” Meccanicamente gli uomini furono in piedi; meccanicamente Fabio risalì d’un salto il muricciolo della trincea. Sottovoce, come un ricordo che tornava loro da un’abitudine di piazza d’armi, ma col tono d’un augurio in una mattina solenne, mormorarono fra di loro: “Savoia, Savoia.” In quel momento parve che la terra sprofondasse; il capitano, che rimaneva in piedi a guardare uscire i soldati, con un atteggiamento solito delle istruzioni pacifiche, come se non vi fosse alcun pericolo, parve colpito da un fulmine; lo schianto buttò Fabio fuori del tutto; guardandosi le mani le vide macchiate di sangue. Credette d’esser ferito.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma provando il fucile, facendo partire qualche colpo, si accorgeva che andava bene, che non si era fatto nulla, e il fucile funzionava come se facesse parte del suo stesso organismo. Vide il corpo del capitano buttato avanti, dissolversi in un rombo. Fabio si cacciò avanti a capofitto, per un attimo vide i suoi pochi uomini accanto a lui, ognuno isolato in un’atmosfera rarefatta, ognuno con gli occhi fissi sul suo fucile, come se sentirlo sparare fosse un attestato di vita.","NO"
"Alvaro_Corrado-Vent_anni-1930","Alvaro Corrado","Vent anni","1930","Sul margine della trincea vide quei cento metri di terra davanti a sé, i sassi, i morti, le stoppie arse, una macchia di verde. Voci e rumori diventavano dispersi e musicali come nella conca d’un lago; molto più avanti di lui fuggiva avanti il suo cuore: era soltanto un corpo che cercava di riannodarsi a un palpito di vita che lo precedeva, con un senso di difesa e di protezione; l’anima era una cosa all’infuori di lui, messa al sicuro, immortale e invulnerabile: sulla terra si agitavano solo le membra della sua pianta animale. Forse era così che si moriva, forse era morto.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma lontano erano i monti verdi, i casolari, sembrava di volare incontro ad essi, c’era un senso di liberazione e di leggerezza. Più vicino di quanto non credesse, suonò la fucileria nemica, beffarda e ironica; la voragine aperta davanti a lui, e in cui sprofondava, era un concerto di suoni di un’orrenda armonia. Gli pareva di aver percorso un gran tratto, e invece aveva avanzato di pochi passi fuori del parapetto.","YES"
"Alvaro_Corrado-Vent_anni-1930","Alvaro Corrado","Vent anni","1930","Il fuoco era un vento impetuoso che sbarrava la strada; vide, o gli parve, uomini in piedi, coi baffi arricciati, le guance rasate, che sparavano fuori della linea nemica, standovi appoggiati col busto scoperto. Si accorse che gli uomini che aveva accanto erano caduti in ginocchio facendo fuoco coi fucili e mirando su quell’apparizione della trincea nemica come se sparassero al bersaglio. Vi si buttò anche lui in quest’atteggiamento; guardando l’uomo che aveva accanto riconobbe Di Palo, vide che curvava il viso sul fucile, i capelli gli si arruffavano, il viso gli diventava piccolo e rattrappito, si appoggiava al gomito: nello stesso tempo, nel mezzo del cranio, gli spicciava, con l’irruenza di una sorgente, un fiotto di sangue.","NO"
"Alvaro_Corrado-Vent_anni-1930","Alvaro Corrado","Vent anni","1930","Si levò di scatto, e gli altri lo seguirono. Volgendosi un poco, per capire dov’era e quanto aveva camminato, vide Bandi accennargli lontano, e diceva ai suoi uomini con quel tono di voce che Fabio ricordava d’avergli sentito in caserma: “Avanti, avanti!” Ma era come se qualcuno lo tenesse legato, non riuscisse a staccare i passi, pur facendo uno sforzo violento come accade di fare nei sogni. Obliquando un poco, mentre gli uomini lo sopravanzavano, gli gridò: “Sei ferito, Attilio?” Quello fece cenno di no: ma durava in quello sforzo penoso di muoversi, e due rivi di lagrime gli scendevano dagli occhi.","YES"
"Alvaro_Corrado-Vent_anni-1930","Alvaro Corrado","Vent anni","1930","Pareva colpito da una paralisi, forse lo era. “Forza, Attilio, forza!” In quel momento si accorse che qualcuno sparava insistentemente su di lui, gli parve di vederlo, anche, a cavalcioni della trincea nemica, biondastro, con due baffi biondi e grossi. O forse era un’illusione.","YES"
"Alvaro_Corrado-Vent_anni-1930","Alvaro Corrado","Vent anni","1930","Bandi rispose scuotendo la testa. “Non posso più muovermi.” Faceva difatti uno sforzo enorme. “Aiutami, Fabio!” Ma Fabio era lontano, e volgendosi, e accennandogli, vide che il compagno si era mosso, brandendo il fucile.","NO"
"Alvaro_Corrado-Vent_anni-1930","Alvaro Corrado","Vent anni","1930","I suoi movimenti erano rigidi come quelli di un automa. Sulla fronte scoperta vide spicciargli un fiotto di sangue che ora lo accecava; ma seguitava ad andare avanti, sebbene un poco obliquo, come un congegno di cui si fosse rotta una molla. Era morto: la morte lo aveva liberato, aveva aperto ogni resistenza alla sua volontà di marciare, marciava, morto, volontà occulta, ultimo pensiero del cervello colpito.","NO"
"Alvaro_Corrado-Vent_anni-1930","Alvaro Corrado","Vent anni","1930","I soldati gli corsero incontro dicendo parole incomprensibili, ma egli cadde in mezzo a loro bocconi. Il pensiero di quel dovere ultimo gli lavorava ancora nella memoria non del lutto spenta, tentò ancora di liberarsi, si risollevò, rimase in ginocchio, volto al nemico; non si mosse più. Una mitragliatrice lo batteva in pieno, infilava una pallottola dietro l’altra in quel petto, lo faceva tremare come un virgulto sotto il vento.","NO"
"Alvaro_Corrado-Vent_anni-1930","Alvaro Corrado","Vent anni","1930","Come uno che, davanti a un mare in tempesta, vede le onde frantumarsi immani alla riva, s’imbarca ugualmente su un fragile scafo, e quando si trova al largo vede la sua imbarcazione resistere ai flutti, e ripensa alle onde smisurate che alla costa parevano impedirgli ogni viaggio; così Fabio, volgendosi appena indietro, vedeva la battaglia accendersi più violenta ai margini del campo, i cannoni nemici battere al rovescio le posizioni italiane, le strade d’accesso, e in quel fumo, in quello spolverìo, gente accorrere, file d’uomini arrancare, feriti tentare inutilmente di mettersi al riparo; una cortina di vapori e di lampi copriva tutto e nello stesso tempo lo rivelava come lo scenario di un temporale lontano. Qui, dove egli correva libero e leggiero, come in sogno, sentendosi invulnerabile, senza riuscire a fermarsi, come un meccanismo caricato, vedeva scarsi uomini accorrere verso di lui, allontanarsene, gesticolare; superata la scarpata della trincea, il fuoco era troppo alto, e fischiava al disopra della sua testa. Come in una gara di nuoto vedeva uomini buttarsi fuori della posizione, alcuni scomparire sommersi, altri riaffiorare.","NO"
"Alvaro_Corrado-Vent_anni-1930","Alvaro Corrado","Vent anni","1930","Aveva l’impressione di correre libero e sciolto da ogni laccio, da ogni pensiero, da ogni dovere, di toccare una riva remota e tranquilla dove si sarebbe seduto a contemplare il pericolo corso, come un navigante in porto. La tempesta della battaglia era tutta al disopra di lui, come una lotta di venti in un’atmosfera altissima, sbrindellava le alte nubi, le nubi si spiegavano lacere come bandiere segnando la direzione della lotta. In quest’atmosfera vibrante, come se il cielo si scardinasse dai suoi poli, qualche colpo più vicino d’un fucile, il delirare della mitragliatrice, gli sembravano il latrato vicino d’un innocuo cane; il mondo non era che schegge e rottami che si disegnavano nel cielo come in certi momenti di soffocazione e di capogiro vi si disegnano macchie e strisce e punti.","YES"
"Alvaro_Corrado-Vent_anni-1930","Alvaro Corrado","Vent anni","1930","Correva per uno spazio che gli sembrava interminabile, quell’armonia sovrumana lo guidava con la sua logica; passando accanto a qualcuno dei suoi uomini diceva meccanicamente: “Avanti!” con l’ebrezza d’una velocità in cui il cuore batteva come un motore; andando avanti inseguiva il suo cuore fuggente. Alla fine di quel correre infinito, qualcosa lo trattenne e lo respinse, una barriera altissima crepitante: al suono riconobbe i proiettili italiani, della solita batteria di montagna che si accaniva sulla posizione nemica, disegnava nel cielo una lunga serie di strisce nere, come se lo puntellasse. I cento metri percorsi divennero una voragine, sembrava che il mondo dietro a lui fosse stato distrutto e distaccato come una nave di cui si fossero rotti gli ormeggi.","NO"
"Alvaro_Corrado-Vent_anni-1930","Alvaro Corrado","Vent anni","1930","Non c’era più che il frammento di mondo davanti a lui su cui si potesse rifugiare. In quel frastuono, con una voce di difesa scoppiò fra i cannoni avversi un litigio serrato, cercando ognuno di far tacere l’altro; queste voci alte e come adulte in confronto a ogni altro rumore della battaglia, frugavano le profondità lontane, sondavano i nascondigli, ruggivano trionfalmente di averli trovati; c’era in essi non si sa che tono amico e protettore, come d’un padre che interviene in difesa dei figli. Questo duello ebbe il tono di un dibattito fra giganti, troppo più alto dell’umanità minuta che si allarmava, per un’estensione di qualche chilometro, a raggiungere un punto.","NO"
"Alvaro_Corrado-Vent_anni-1930","Alvaro Corrado","Vent anni","1930","Ai piedi della muraglia di fuoco ruggente, Fabio sentì che lo rapiva un vento impetuoso, ed ecco che, sul ciglio della posizione nemica, da cui quegli uomini che si sporgevano a sparare erano scomparsi, Fabio vide un uomo in piedi che si strappava i panni di dosso e li agitava in direzione delle artiglierie italiane. La barriera di fuoco crollò come per incanto, il bombardamento riprese più lontano con una voce di animale che difende i suoi nati, e negli intervalli un clangore, un suono come di trombe, ma non erano, un trepestìo, un chiamare, o forse era un’illusione, come sotto un gran vento la fantasia crede di udire le voci del mondo. L’uomo che in piedi sulla trincea nemica si era denudato gli parve di conoscerlo, cominciò a chiamarlo, senza accorgersi di quello che andava gridando: “Mannai!","YES"
"Alvaro_Corrado-Vent_anni-1930","Alvaro Corrado","Vent anni","1930","Mannai!” Ma subito lo perse di vista; nella corsa si trovò davanti a un groviglio di fili, e intorno ad esso alcuni uomini curvi che quei fili coprivano in parte coi loro corpi, uno vi stava attaccato con le unghie e coi denti per strapparli; un altro, in piedi, stringeva uno dei paletti intorno a cui si aggrovigliavano, come se volesse scuotere un cancello, e lo guardava fisso; gli gridò: “Avanti, salta su!” Ma quello non si mosse, nessuno si muoveva in quell’immensità mobile. Gli parve di saltare per una materia elastica e cedevole, e uno stupido ricordo: Napoleone alla Beresina; i morti colmavano il fiume e facevano da ponte; gli si affacciò alla mente da un libro di storia. Si trovò in alto.","YES"
"Alvaro_Corrado-Vent_anni-1930","Alvaro Corrado","Vent anni","1930","L’uomo nudo era scomparso, forse era più avanti, la battaglia si accendeva lontana e remota. “I reticolati si rompono coi petti, coi petti, coi petti, coi petti,” ripeteva all’infinito saltando ancora su quel ponte umano. Un filo gli si attaccò alle gambe, tirò, temette di dovervi lasciare una gamba, come fanno talvolta i grilli prigionieri con le loro zampe facili ad abbandonarsi, invece si sentì più libero con un’impressione di caldo alle gambe, un po’ di sangue.","YES"
"Alvaro_Corrado-Vent_anni-1930","Alvaro Corrado","Vent anni","1930","Si trovò di balzo di là, seduto, sedeva su qualche cosa di molle; un odore nuovo. ‘È vero che i nemici puzzano più di noi’. Si affacciò.","YES"
"Alvaro_Corrado-Vent_anni-1930","Alvaro Corrado","Vent anni","1930","Vedeva uomini correre curvi, faceva fatica con loro, con loro cadeva e si rialzava. Come se lo avessero scovato nel suo nascondiglio, un cannone si mise a battere davanti a lui; la terra intorno sussultava come una trottola ai suoi ultimi giri, i piani si sprofondavano, saltavano sui cocuzzoli e le rocce, il mondo andava in rovina, si subissava, ed egli navigava solo su un rottame non sapeva in che ora né dove. Un senso calmo e solenne di sé stesso, come se fosse rientrato nella calda spoglia del suo corpo, comoda nicchia.","NO"
"Alvaro_Corrado-Vent_anni-1930","Alvaro Corrado","Vent anni","1930","Si accorse che teneva ancora fra le labbra una sigaretta, divenuta nera di saliva; vi riaccese il fuoco languente, non pensava a niente altro che a quel fumo che sprizzava fuori. Si sdraiò supino, mentre il cannone cercava ancora di lui, sentiva una gioia d’insetto nascosto. Vedeva il cielo immobile sopra di lui, che si stringeva su di lui solo, che splendeva per lui solo.","NO"
"Alvaro_Corrado-Vent_anni-1930","Alvaro Corrado","Vent anni","1930","Stando così, sentiva che qualcuno si muoveva, e non si volse, come se sentisse nascere la vita intorno con un piacere di fanciullo, e non volesse aprirvi gli occhi subito. Era stanco, si addormentò. Ma una voce lo destò subito, una voce umana, incomprensibile, ma segno certo che il mondo non era sommerso del tutto: “Ah, Franz, mein Brüder, mein Brüder!” Vide, volgendosi, che un uomo sorgeva da un cumulo di terra, come un risuscitato, una faccia che aveva incontrato in qualche luogo, non sapeva dove, e questa faccia era nemica, di un’altra razza.","YES"
"Alvaro_Corrado-Vent_anni-1930","Alvaro Corrado","Vent anni","1930","Come ubbidendo a un comando, a un impulso meccanico che non aveva trovato fino a quel momento un’esplicazione, si mise a picchiare ciecamente col calcio del fucile su quell’uomo. Picchiava come se volesse cancellare un sogno, distruggere un’apparizione, impedire la resurrezione d’un pericolo. Aspettava di non udire più quella voce, e invece essa seguitava flebile: “Ah, Franz, mein Brüder, mein Brüder!” e, liberandosi dalla terra, un uomo gli tendeva le braccia.","NO"
"Alvaro_Corrado-Vent_anni-1930","Alvaro Corrado","Vent anni","1930","L’atto stesso di picchiare, e picchiava su un cranio, lo fece tornare in sé stesso. L’uomo grondava sangue dagli occhi, e tuttavia invocava, bevendo il suo sangue. Con la stessa vertigine, e come seguitasse la stessa operazione, Fabio gli fu vicino, e presa tra le mani la testa di quell’uomo nemico, una testa bislunga, rasata, azzurrognola, si diede a osservarla stupidamente.","NO"
"Alvaro_Corrado-Vent_anni-1930","Alvaro Corrado","Vent anni","1930","Meccanicamente, con uno straccio che si cavò dalla tasca si diede ad asciugare quel sangue, trovò nello zaino dell’uomo un rotolo di garza. Si ricordò di avere un po’ di vino nella borraccia, lo versò su quel cranio mettendo a nudo una piaga. L’uomo lo aiutava e gli sorrideva stupito e soddisfatto, si mise a baciargli le mani mentre gli passavano davanti alla bocca, nell’atto di bendarlo; si abbandonò poi e cadde in deliquio.","NO"
"Alvaro_Corrado-Vent_anni-1930","Alvaro Corrado","Vent anni","1930","Fabio si accertò che quel polso battesse ancora; appoggiò l’uomo con le spalle al riparo del fosso. Era in una trincea profonda e scavata con diligenza. Dovevano esservi delle buche di ricovero, ma alcune erano turate dal bombardamento, e dentro, come topi presi in una trappola, uomini avviluppati insieme.","NO"
"Alvaro_Corrado-Vent_anni-1930","Alvaro Corrado","Vent anni","1930","Una latrina intasata. Gli caddero gli occhi su quell’uomo: la benda gli faceva una specie di turbante. Osservandolo, vide che quella che gli pareva una faccia nota, non era altro che una vaga rassomiglianza con lui Fabio: la stessa forma del naso, gli occhi a mandorla, una copia di lui stesso odiosa e nemica.","YES"
"Alvaro_Corrado-Vent_anni-1930","Alvaro Corrado","Vent anni","1930","Ne ebbe ripugnanza e compassione come d’un suo fratello. Malgrado sé stesso si addormentò, mentre il cannone si ostinava a cercarlo, e s’impantanava nel carnaio della trincea. Si svegliò di soprassalto.","NO"
"Alvaro_Corrado-Vent_anni-1930","Alvaro Corrado","Vent anni","1930","Il cielo era divenuto di un color grigio azzurro. Guardò l’orologio che aveva al polso: segnava le sei. Le sei di sera, dovevano essere.","YES"
"Alvaro_Corrado-Vent_anni-1930","Alvaro Corrado","Vent anni","1930","Si ricordò che a Firenze, alle sei, c’era la libera uscita dalla caserma, ed egli andava per il Corso dei Tintori. Perché non aveva mai voluto battere le strade che sono intorno a Santa Croce? Dovevano esser belle.","YES"
"Alvaro_Corrado-Vent_anni-1930","Alvaro Corrado","Vent anni","1930","Non conosceva quella zona della città. Bisognava che, appena poteva tornarci, vi andasse, da quelle parti. E non era mai entrato in Santa Croce.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli era sempre parso uno scenario che non lo poteva interessare, o dove non potesse penetrarvi, distante, come veduto in fotografia. Eppure gli sarebbe piaciuto aggirarvisi. Perché gli uomini hanno queste lacune nelle città che abitano?","YES"
"Alvaro_Corrado-Vent_anni-1930","Alvaro Corrado","Vent anni","1930","Altre zone di Firenze non conosceva bene; per esempio, tutte le strade al di là del Ponte Vecchio. Gli uomini fanno sempre le stesse strade, e questa è una stupidaggine. Siamo proprio animali d’abitudine.","YES"
"Alvaro_Corrado-Vent_anni-1930","Alvaro Corrado","Vent anni","1930","Anche gli asini finiscono col battere lo stesso cammino meccanicamente, e basta lasciarli andare che arrivano allo stesso punto sempre, senza una curiosità verso una strada mai prima battuta. Ma, quando fosse tornato, avrebbe cercato subito di veder meglio quella parte di Firenze. È necessario.","YES"
"Alvaro_Corrado-Vent_anni-1930","Alvaro Corrado","Vent anni","1930","È indispensabile. In questi vicoli si vedono spesso delle belle donne del popolo affacciate alle finestre delle case vecchie, e c’è magari un garofano in un vaso di latta, a una finestra del Rinascimento. Rifaceva la strada cercando di ricordarsi da che parte poteva sbucare, in piazza Santa Croce, da Corso dei Tintori.","YES"
"Alvaro_Corrado-Vent_anni-1930","Alvaro Corrado","Vent anni","1930","C’era un crocicchio con un tabernacolo. Il suo pensiero vi cercava un varco come nella tenebra. Anche qui, che cosa conosceva?","YES"
"Alvaro_Corrado-Vent_anni-1930","Alvaro Corrado","Vent anni","1930","Dove stava? Gli pareva che la guerra fosse finita, che i suoi compagni fossero andati molto avanti. Si levò di scatto.","YES"
"Alvaro_Corrado-Vent_anni-1930","Alvaro Corrado","Vent anni","1930","Si ricordò dell’uomo, mein Brüder!, lo vide seduto che l’osservava sorridendo. “Ah, Franz, mein Brüder!” ripeté appena si vide guardato. Fabio si mise a cercare qualcuno; sporgendosi dall’ammasso di rottami vide alcuni uomini della sua compagnia, come se si ritrovasse nella posizione di ieri.","NO"
"Alvaro_Corrado-Vent_anni-1930","Alvaro Corrado","Vent anni","1930","L’uomo ferito si trascinava carponi dietro a lui e si lamentava gelosamente: “Ah, Franz, mein Brüder!” Dov’erano; avanti, indietro? Aspettavano. Come se i giorni e le ore si sgomitolassero a ritroso, quel colore di sera si accese viepiù; il sole sull’orizzonte, e col sole il rumore della guerra che riprendeva.","YES"
"Alvaro_Corrado-Vent_anni-1930","Alvaro Corrado","Vent anni","1930","Fu come se riprendesse un rumore di vita, e quel pugno d’uomini aspettò con più pazienza. Franz, come avevano finito a chiamare il prigioniero, era contento d’essere vivo: si era accomodato in modo da stare sdraiato, ma con la testa dritta e attenta, aveva consegnato una per una le sue armi, e tra queste una clava armata di punte. Misurandosela ognuno nell’atto di darsela in testa, apparve chiara la sua funzione.","NO"
"Alvaro_Corrado-Vent_anni-1930","Alvaro Corrado","Vent anni","1930","“Ah, Franz, birbante!” gli gridavano agli orecchi come se straniero non fosse ma sordo. Egli rideva d’un riso stupido, e aveva gesti larghi e indulgenti. Per quanto prestigio avessero agli occhi dei soldati le armi del nemico, il nemico stesso, che si dimostrava tanto attrezzato, appariva come un popolo rozzo, e la stessa meccanica che lo soccorreva non era più che il segno d’una pesante barbarie.","YES"
"Alvaro_Corrado-Vent_anni-1930","Alvaro Corrado","Vent anni","1930","“Ah, Franz, birbante!” Per Franz la guerra era finita. Aspettava tranquillo che lo portassero via, e intanto rimetteva in ordine il suo zaino. Viveva come in una stanza dove fosse costretto a tenere la porta aperta, consumava i suoi biscotti, la sua carne, volgendo appena il capo a quell’umanità diversa che gli stava attorno.","YES"
"Alvaro_Corrado-Vent_anni-1930","Alvaro Corrado","Vent anni","1930","Siccome ricominciava il lavorìo quotidiano del fuoco, guardava preoccupato quell’andare e venire dei proiettili, come i treni d’una stazione dove fosse capitato ad accompagnare qualcuno alla partenza; ne ascoltava i rumori, riconosceva quelli che venivano dalla sua parte, divenuti ora nemici per lui. I soldati riparavano la posizione e la rendevano di nuovo abitabile. Siccome non potevano disfarsi dei nemici rimasti là dentro schiacciati, li ammucchiavano sotto i sassi e la terra con cui costruivano i ripari, e impastavano ugualmente insieme quell’argilla umana e quella terra rossa, anch’essa forse polvere di guerre lontane.","NO"
"Alvaro_Corrado-Vent_anni-1930","Alvaro Corrado","Vent anni","1930","Non c’era altro da fare. La preoccupazione di Franz, d’evitare ogni pericolo, ora che si riteneva al sicuro, li divertiva. Che il nemico soffrisse come soffrivano loro era chiaro: alleggeriva le loro stesse sofferenze.","YES"
"Alvaro_Corrado-Vent_anni-1930","Alvaro Corrado","Vent anni","1930","La guerra era uguale per tutti. Quando gridavano agli orecchi di Franz ‘Nostri cannoni!’, e Franz agitava le mani in uno spavento primordiale, e come se recitasse una parte, era una vendetta loro. Ma quando si trattò di smuoverlo di là per portarlo al comando, Franz si ostinò a non volersi muovere.","YES"
"Alvaro_Corrado-Vent_anni-1930","Alvaro Corrado","Vent anni","1930","Di nuovo cominciò a supplicare Fabio cui aveva distribuito larghi sorrisi, e a chiamarlo ‘Franz fratello mio’; ma alla fine si mosse, e seguì carponi, levando spaurito la testa di quando in quando, il soldato che andava a cercare qualcuno del comando per indicare la posizione raggiunta, e a chiedere il rancio. Era stato un affar serio portare Franz fino al comando; sostava dietro ogni buca e ogni riparo, e si mosse soltanto davanti alla minaccia di essere spacciato. Al comando si mise a mangiare una pagnotta in un angolo, come se sorbisse la luce, l’aria, la vita, e a dire: “Io bono, bono, io!” Levando la testa dal suo pane a ogni colpo di cannone in partenza, diceva, con un gesto da buongustaio che apprezza l’ospitalità: “Canone, canone!” Lo stesso soldato che lo aveva accompagnato, di ritorno, dava informazioni della giornata precedente: il maggiore era stato colpito da una scheggia di granata e aveva perduta una gamba, gli ufficiali del battaglione morti tutti, meno Fabio, il battaglione, ora, non contava più uomini di una compagnia.","YES"
"Alvaro_Corrado-Vent_anni-1930","Alvaro Corrado","Vent anni","1930","Qualcuno aveva veduto il colonnello Salvi piangere. Due soldati avevano messo in salvo il corpo del Bandi, e lo avevano sepolto in quella trincea da cui era uscito, accanto ai resti che si erano potuti trovare del capitano Dangiò. Ora tutti si ricordavano dei compagni con cui si erano trovati gomito a gomito, e di tutti i compagni dei giorni trascorsi, scomparsi a uno a uno, non come morti, ma come se soggiornassero ora in un luogo diverso.","NO"
"Alvaro_Corrado-Vent_anni-1930","Alvaro Corrado","Vent anni","1930","Tornavano alla memoria in disordine i loro nomi, alcuni dei loro atteggiamenti, certe parole, quello che raccontavano della loro vita, e chi li aspettava. Scrivevano a casa, come erano morti, i più vicini, gli amici, quelli che rimanevano, formulando la solita frase: ‘È caduto col nome d’Italia e della madre sulle labbra. Non si è accorto di nulla.","YES"
"Alvaro_Corrado-Vent_anni-1930","Alvaro Corrado","Vent anni","1930","Riposa ora…’ No, non riposavano, aspettavano, sul terreno conquistato, come se si dovessero svegliare, alcuni abbracciati come se fossero stati presi da un grande freddo, in un deserto. E il ricordo più cocente era di quelli che non avevano avuto amici, cui un carattere un poco più rilevato e chiuso avevano allontanato ogni tentativo d’amicizia, e che non avevano mai detto: ‘Nel caso che… tu scriverai a mia madre.’ Era un ripentimento non aver parlato con loro, non ricordarsi della loro voce, del loro paese, e non tenere a mente altro che qualche sguardo fuggevole, e il lampo degli occhi in certe ore, un sorriso nella notte, una parola nel sonno. Questi atti quotidiani acquistavano ora un’importanza suprema, erano temi di vuote fantasticherie, e pareva che si dovessero interpretare con un loro significato recondito.","YES"
"Alvaro_Corrado-Vent_anni-1930","Alvaro Corrado","Vent anni","1930","Dov’era quello che aveva detto: ‘Come siamo brutti, fanteria’? E Titoccio romano che voleva tornare per vedere se i borghesi delle città ballavano ancora? E quello che sparava alle mosche?","YES"
"Alvaro_Corrado-Vent_anni-1930","Alvaro Corrado","Vent anni","1930","Ora si sentivano sopravvissuti, la loro spoglia mortale come d’una bestia da fatica ancora buona, un senso sconfinato e triste d’immortalità. Era venuta su una bella giornata chiara e fresca; nubi si accumulavano e pareva che dovesse piovere. Ce n’era bisogno.","YES"
"Alvaro_Corrado-Vent_anni-1930","Alvaro Corrado","Vent anni","1930","Avrebbe lavata la posizione nuova, come gl’imbianchini una casa d’affitto, dove tracce degli abitatori precedenti sono vive e disgustose, col senso d’un’altra vita che pure aveva le sue gioie e i suoi dolori, gli stessi di tutti gli uomini e che gli uomini si augurano diversi. Pure avendo fame, si rifiutavano di profittare dei viveri abbandonati dal nemico, accumulati in qualche ricovero o negli zaini dei morti. Certe mosche gialle e grosse che volando scoppiavano sazie e si appiccicavano ai vestiti, ai muriccioli del ricovero, dovunque, e perfino sul poco pane che ognuno ritrovava in fondo alla borsa, misero tutti di buon umore.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Guarda che razza di animali schifosi avevano anche loro.’ Il nemico aveva sofferto anche lui, anche lui si era trovato immerso nel porcaio, e questa era una consolazione. Verso sera si mise a lampeggiare, lungo l’orizzonte, senza scoppi di tuoni. Era una luce tramandata dai cari luoghi della terra, lampeggiava nel mondo lontano, davanti alle case sperse nei campi e sui monti, sui seminati che dovevano cominciare a ingiallire, davanti agli spauracchi messi negli orti e nei campi (il vento, trascorrendo sulle messi, doveva fare una strada più chiara come una marezzatura); li riconoscevano quei lampi, bagliori della terra abbandonata, dove nessuno pensava di dover tornare, di cui si cercava nella memoria la strada che vi potesse ricondurre, e quella per cui ne erano usciti.","YES"
"Alvaro_Corrado-Vent_anni-1930","Alvaro Corrado","Vent anni","1930","Arrivò il rancio, arrivò il pranzo per gli ufficiali. Ricominciarono intorno le voci dell’ora del pasto, quelle voci che nessun ufficiale era mai riuscito a moderare. Quest’ora, della vita di prima, era la sola in cui apparisse un aspetto del passato, faceva di colpo dimenticare il luogo; si chiamavano e s’interpellavano, non avevano timore di levare la testa, come se la guerra si sospendesse in quell’ora, allo stesso modo del lavoro dei campi e dei cantieri.","NO"
"Alvaro_Corrado-Vent_anni-1930","Alvaro Corrado","Vent anni","1930","Questa volta c’era molto da mangiare: i cucinieri avevano mandata la stessa quantità di cibo per cento persone, e non erano più di venti. Le gavette erano piene; c’era di rinforzo il vino e un’arancia. Anche per Fabio ce n’era di troppo.","NO"
"Alvaro_Corrado-Vent_anni-1930","Alvaro Corrado","Vent anni","1930","Soltanto, quando si trovò appartato dagli altri, e il portatore ebbe distese in terra le salviette dei quattro ufficiali della compagnia e su ogni salvietta, con un gesto consuetudinario, il castello delle scodelle d’alluminio, Fabio capì quanto era solo. Il pranzo era preparato meticolosamente (si ricordava dell’ufficiale di mensa, tondo e roseo, cui il grasso impediva di andare in linea, e che temeva ogni reclamo degli ufficiali della sua mensa): la minestra, la pietanza, la verdura, la frutta. Ma scoperchiato il primo piatto gli diede il disgusto; il colore della salsa, il modo con cui era disposta quella roba non lo poteva tollerare.","YES"
"Alvaro_Corrado-Vent_anni-1930","Alvaro Corrado","Vent anni","1930","Si mise a mangiare superando questa ripugnanza, e come se rintracciasse nel cibo sapori di cibi remoti, e non ne trovava nessuno. S’ingozzava contro voglia, era contento di arrivare alla fine, con grande disgusto di sé stesso; si sentiva pianta concimata di lurido concime. Mandò giù un bicchiere di vino nero ed aspro, e si accorgeva che irragionevolmente detestava il tondo e roseo ufficiale di mensa.","YES"
"Alvaro_Corrado-Vent_anni-1930","Alvaro Corrado","Vent anni","1930","Si sentiva ebbro, ma piuttosto di succhi e di umori, dell’ebbrezza greve che il cibo dà a chi non ne mangia da qualche tempo. Si sentiva prosperare come un animale, avvertiva quasi il suo sangue alimentato dal cibo, nutrito di carne come la terra si nutriva a quei giorni di carne, ed era tutto un sapore e un odore, il senso di scivolare in una cosa lubrica, ricacciato in un incubo prenatale. Gli pareva di capire come mangiano le bestie, e come i cani rosicchiano gli avanzi; il cibo non era più che un elemento unico, con lo stesso sapore e lo stesso odore, i succhi della terra che assorbono le piante, quelli di cui si alimentano ciecamente i nascituri, le carogne di animali di cui si nutrono gli uomini.","YES"
"Alvaro_Corrado-Vent_anni-1930","Alvaro Corrado","Vent anni","1930","Scoperchiò anche le portate di uno degli assenti e riprese a mangiare. Gli tornò a mente Attilio Bandi, e che lui stava mangiando il pranzo di Attilio Bandi. Vi si pose involontariamente come a un rito; e un ricordo lontano, della prima Comunione, diceva: ‘Mangiate, questo è il mio corpo.","YES"
"Alvaro_Corrado-Vent_anni-1930","Alvaro Corrado","Vent anni","1930","Bevete, questo è il mio sangue.’ Capiva ora il significato di questa frase; egli era Attilio, si nutriva con la bocca di Attilio, era tutt’uno con lui, e nello stesso tempo si nutriva di lui come in un simbolo; e questo simbolo gli dava paura e dolcezza insieme. E nello stesso tempo: il ventre pesante, la testa greve, il mondo che riprendeva il suo ritmo col suo stesso pensiero, e un solo pensiero, di vivere, di continuare di esser tutti e nessuno; Attilio che forse sarebbe spuntato da qualche parte, che doveva arrivare, sarebbe entrato, gli avrebbe parlato. Esser vivo gli pareva una colpa, senza di lui; chiedeva perdono, a qualcuno, d’essere rimasto.","YES"
"Alvaro_Corrado-Vent_anni-1930","Alvaro Corrado","Vent anni","1930","Rifaceva una per una le tappe di quella strada, quando Bandi era accanto a lui, i loro sguardi che si incontravano come bambini incerti a ogni passaggio difficile, come egli lo aveva guardato al passaggio dell’Isonzo. Gli tornava a mente, come un rimorso, di aver capito che Attilio sarebbe morto, e come se non lo avesse messo in guardia abbastanza. Bandi doveva aver intuito che egli sapeva già.","YES"
"Alvaro_Corrado-Vent_anni-1930","Alvaro Corrado","Vent anni","1930","In una specie di dormiveglia a occhi aperti lo aspettava, sussultava a ogni frase un poco più forte dei suoi uomini, credeva di scorgerlo col suo viso di eroe adolescente che gli aveva tante volte invidiato. Ma non era lui; bensì qualcuno che gli rassomigliava nel passo e in un gesto. Lo aspettava.","YES"
"Alvaro_Corrado-Vent_anni-1930","Alvaro Corrado","Vent anni","1930","Non riusciva a capire che cosa fosse la morte, pur vedendosela intorno, come se i morti che aveva davanti agli occhi fossero quelli di sempre, di ieri e di domani. ‘Glielo dica, lei, che non beva acqua fredda quando è sudato, e si cambi la maglia dopo le marce.’ Il reggimento aveva avuto il cambio, e raggiungeva a piccole tappe Jalmicco, presso Palmanova, dove si sarebbe attendato per riposarsi e per ricostituirsi. La guerra era un ricordo lontano, faceva da lontano un rumore di marmitte sfondate; si vedevano, sul ponte di Ruda, uomini che andavano in su.","YES"
"Alvaro_Corrado-Vent_anni-1930","Alvaro Corrado","Vent anni","1930","Il ritorno era stato un sogno. Una mattina, all’alba, s’erano vedute mostrine nuove e uniformi nuove. Le mostrine di questo nuovo reggimento erano verdi e nere, le uniformi verdi, pareva l’annunzio d’una primavera.","YES"
"Alvaro_Corrado-Vent_anni-1930","Alvaro Corrado","Vent anni","1930","Questi nuovi avevano facce del mondo di là, vestiti come se la mamma li avesse vestiti, facevano domande come viaggiatori che arrivano in un albergo, avevano occhi nuovi in cui si leggevano facilmente le impressioni, che erano di un grande smarrimento. Era quasi una gioia egoista guardarli, e tutt’altro che una gioia cattiva: non altrimenti che vedere un bambino muovere i primi passi e ritrovare la logica e l’equilibrio degli uomini. Ridiscesero.","NO"
"Alvaro_Corrado-Vent_anni-1930","Alvaro Corrado","Vent anni","1930","L’aria era sonnolenta e livida. Riaffioravano sulla terra. La terra aveva l’aspetto oblioso e vissuto delle mattine di tutte le partenze.","NO"
"Alvaro_Corrado-Vent_anni-1930","Alvaro Corrado","Vent anni","1930","Qualcuno diede l’allarme come un gallo che si accorge dell’alba e di chi parte nei paesi ancora addormentati. Rividero la vecchia posizione, irriconoscibile ormai, sgombra di terrori, ora che vi si era stabilito un comando di battaglione. Sembrava di fare la via del ritorno su resti umani, su uomini che non si potevano muovere, e questo dava un senso di stento e di fatica, come se fosse incredibile che alcuni andassero, altri rimanessero.","NO"
"Alvaro_Corrado-Vent_anni-1930","Alvaro Corrado","Vent anni","1930","Vivi e morti erano come le nubi in una giornata tempestosa, quando le più basse rimangono immobili, e le più alte camminano per cielo, spinte da un destino superiore a loro, formando apparenze vane e illusorie di vita. In qualche luogo, lungo quel cammino che soltanto l’istinto aiutava a riconoscere, c’era un ricovero rimasto in piedi, e un uomo là dentro li guardava sfilare in quell’alba. Sembrava che fosse rimasto solo in tutto il campo di battaglia, e che fosse vivo era una meraviglia.","NO"
"Alvaro_Corrado-Vent_anni-1930","Alvaro Corrado","Vent anni","1930","Nessuno lo conosceva. “Di che reggimento sei?” “Quarto battaglione” rispondeva con voce lontana. “Vieni via, si va a riposo.” “No,” rispondeva crollando il capo, e indicava la terra come se vi avesse messe le radici.","NO"
"Alvaro_Corrado-Vent_anni-1930","Alvaro Corrado","Vent anni","1930","“Vieni via, tu sei dei nostri. Noi siamo il quarto battaglione.” “No, no!” rispondeva quello crollando il capo. “Quarto battaglione.” Si mise a piangere perché lo volevano portar via.","NO"
"Alvaro_Corrado-Vent_anni-1930","Alvaro Corrado","Vent anni","1930","Si era accomodato bene, aveva disteso il telo da tenda sul ricovero; qualcuno gli aveva detto di star là, chi sa di che reggimento, di quale giornata. Uno sperduto. Li vide sfilare uno per uno.","YES"
"Alvaro_Corrado-Vent_anni-1930","Alvaro Corrado","Vent anni","1930","Altra gente nuova passava e non lo riconoscevano. “Va’, va’, i tuoi sono scesi a riposo!” “No,” rispondeva come se respingesse un inganno; “io devo star qui, qui.” Ma chi li conta gli uomini sperduti in un campo di battaglia, avventuroso come un labirinto? C’erano ancora, a una svolta, i tre uomini morti in ginocchio nell’atto di sparare.","YES"
"Alvaro_Corrado-Vent_anni-1930","Alvaro Corrado","Vent anni","1930","Tutto vi sarebbe stato sempre. Poi venne la valle fresca e un poco verde, alla fine, alla fine, una strada fatta per camminare, dove marciavano a testa bassa, fino a che si accorsero, col primo canto, che potevano andar dritti. Si chiamavano per nome, ridevano.","NO"
"Alvaro_Corrado-Vent_anni-1930","Alvaro Corrado","Vent anni","1930","Ritrovavano la posizione verticale dell’uomo, la voce per parlare forte, potevano accendere le sigarette che fumavano nel sole con un vago profumo d’incenso. Quante notti non ti vedo!… Ecco l’Isonzo, che quasi si poteva passare a guado, ed ecco più oltre il Torre. Potevano buttarsi a fare un bagno, strofinarsi la carne con la sabbia, come vecchi arnesi da cucina, per togliersi di dosso quel color rosso della terra su cui avevano dormito.","YES"
"Alvaro_Corrado-Vent_anni-1930","Alvaro Corrado","Vent anni","1930","I barbieri improvvisati avevano un gran daffare, pur rispettando e coltivando le molte barbe che erano cresciute. Era ricomparso il vivandiere del reggimento col suo carretto e la sua baracca, e il denaro tornava ad avere un senso. Le arance erano buone, e quanto alla cioccolata se n’era mangiata anche troppa.","NO"
"Alvaro_Corrado-Vent_anni-1930","Alvaro Corrado","Vent anni","1930","Fumavano sul greto del fiume le cucine da campo; chi sa come, si fece sentire la trombettina che suonava i comandi della giornata. L’aria era buona da respirare, il sole buono, la terra buona e odorosa. Respiravano tutti come gli alberi, la terra sotto i loro piedi li rinfrescava con la sua linfa giovane, sentivano i loro stracci sventolare, i sensi liberi e pronti; la terra era tutto un presentimento di donna amata che li aspettava forse a una svolta, dietro un albero, sulle soglie d’una casa.","NO"
"Alvaro_Corrado-Vent_anni-1930","Alvaro Corrado","Vent anni","1930","Le donne rimaste nelle loro case, in un mondo senza più uomini, dovevano vivere nude come in un rinnovato paradiso terrestre, prima che parlasse il serpente. La terra era tutta un’avventura, vi si poteva camminare sopra da paese a paese, e creature coi sensi intorpiditi aspettavano l’amore come in un sonno estivo. Passato il Torre, c’era una donna che badava a un suo campo stentato; incontrarla, una donna, vederla, con la sua luce di membra, coi suoi occhi carnali, i suoi capelli lunghi, li fece silenziosi e assorti.","NO"
"Alvaro_Corrado-Vent_anni-1930","Alvaro Corrado","Vent anni","1930","Uno disse: “Come siamo buffi!” Dai casolari spersi dove c’erano gli animali fedeli, le bambine, le ragazze, visi si affacciavano a guardarli, seni si appoggiavano sul davanzale delle finestre, come buoni frutti messi al fresco. “Ah ah, donne.” Ed ecco che essi interpellavano ad alta voce le più anziane, le vecchie madri che si affacciavano sulle aie e sui poggioli, le vecchie chiocce che dovevano sapere la storia degli amori forti sulle materasse di coppi di granoturco. “Come siamo buffi, donne!” E difatti erano buffi, buffi e compassionevoli, in fila, in magre colonne, con tante acconciature da esercito di ventura, alcuni equipaggiati da nemici, uno con un grande pastrano turchino per tutta uniforme, un pastrano nemico, e sembrava in un accappatoio da bagno, con le medagline di santi che tintinnavano sul berretto; e tante voci mancanti nel coro, di compagni che avrebbero amato volentieri.","YES"
"Alvaro_Corrado-Vent_anni-1930","Alvaro Corrado","Vent anni","1930","Nei paesi, gente bussava alle porte, entrava per le porte, si affacciava alle finestre, e porte e finestre reggevano. Il mondo era tutta una graziosa scena, gli uomini si divertivano a passare i ponti, a sedersi all’ombra degli alberi, a entrare nelle case, e gli animali erano eterni, con le loro facce di gente straniera, anch’essi. Sarebbe stato bello fermarsi un poco, sedere in una stanza a terreno dove qualcuno parla, e il fuoco fa sentire il suo alito; e il profumo della legna; tirare i secchi dai pozzi per sentire che ancora vien su, l’acqua, aiutare la ragazza a portarla, fermare un cane sperso tutto indaffarato, sentire gli animali che fanno crocchiare la biada, ascoltare il bambino che piange senza ragione, buttarsi su un prato, a gambe aperte, e vedere le nuvole che vanno, e sentire quel lieve crepitìo, che sembra di sentir crescere l’erba.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma loro non avevano che una lunga strada davanti; la gente che li vedeva passare non rideva, si accostava al muro, e il loro paese non arrivava mai, perché uno non se l’immagina quanto è grande il mondo, che, se non si conosce la strada, il paese non si trova. Di nuovo la guerra riprendeva quel senso di gioco serio e assorto, gli ufficiali coi gambali, come se da mille mestieri si fossero truccati in quei giorni per la guerra che qualcuno combatteva lassù, il carrettiere e il motorista, tutti soldati, il cuciniere e il soldato della sussistenza, tutti soldati, e il territoriale col suo lungo fucile e l’uniforme marrone, i baffi grossi e paterni, che quando beveva, certo, doveva sorbirseli per asciugarli. Questo era tutto un mondo nato intorno a loro che stavano in prima linea; avevano l’impressione di essere una grande e ricca famiglia presso cui vivono parenti accorsi da ogni parte, e ora che passavano non li riconoscevano.","YES"
"Alvaro_Corrado-Vent_anni-1930","Alvaro Corrado","Vent anni","1930","Qualcuno salutava debolmente agitando la mano come si fa coi bambini. Eterna infanzia dei soldati. Ma che cosa dice quel soldato di cavalleria alla bella che porta un secchiello di latte?","YES"
"Alvaro_Corrado-Vent_anni-1930","Alvaro Corrado","Vent anni","1930","Se si potesse sentire soltanto una parola di lei, e mettersi in mezzo a intercettare uno di quegli sguardi. “Ah, le donne!” Avevano bisogno sempre, le donne, di gente che non parte, e che non sta lontana. La donna li guarda appena.","YES"
"Alvaro_Corrado-Vent_anni-1930","Alvaro Corrado","Vent anni","1930","Perché non li guarda? Almeno guardare. A Campolongo trovarono le uniformi nuove; e le vecchie, lacere e puzzolenti, le ficcarono in una macchina che aspettava sbuffando, ed era una specie di grande stufa.","YES"
"Alvaro_Corrado-Vent_anni-1930","Alvaro Corrado","Vent anni","1930","Il paesaggio intorno si coprì di stracci, di scarpe vecchie, e la luce vi fu meno allegra. Il campo presso Jalmicco era una lunga fila di tende piantate lungo l’argine d’una vigna, sotto un filare di olmi, in un campo di biade appena falciate, che intramezzava le strisce piantate a vigneto. Le tende si alternavano per una lunga estensione di terreno con le strisce della vigna, come una flora nuova.","NO"
"Alvaro_Corrado-Vent_anni-1930","Alvaro Corrado","Vent anni","1930","Sembrava di starvi a guardia. Arrivarono i complementi che dovevano rinsanguare il reggimento, gente che non era stata mai in guerra. Arrivavano gli ufficiali nuovi, e i primi ordini del comando erano questi: gli ufficiali dovevano procurarsi un paio di guanti ciascuno per il giorno in cui sarebbe venuto il generale a passare il reggimento in rivista.","NO"
"Alvaro_Corrado-Vent_anni-1930","Alvaro Corrado","Vent anni","1930","Inoltre, prima di concedere la libera uscita ai soldati, che si esaminassero bene, che tutto fosse a posto. Niente mollettiere, e raccomandazioni per le controspalline. Un nuovo ordine vietava ai soldati di allontanarsi dall’accampamento per oltre due chilometri all’ingiro; potevano andare a Palmanova a gruppi, e muniti di regolare permesso, in numero non superiore a cinque per ogni plotone.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli ordini del giorno che pervenivano nelle mani di Fabio, e su cui doveva apporre la sua firma, giustificavano tali provvedimenti col fatto che bisognava mantenere lo spirito aggressivo delle truppe, formatosi nei giorni della trincea, e che lo spettacolo della vita d’una città poteva distogliere. Gli ordini che seguivano gli ordini davano l’impressione d’essere isolati dal mondo. Gli stessi ufficiali non potevano uscire che a turno.","NO"
"Alvaro_Corrado-Vent_anni-1930","Alvaro Corrado","Vent anni","1930","Gli ordini che partivano dal Comando di Brigata contenevano un linguaggio anche più forte; vi si parlava di sacrificio della vita, di suprema dedizione; e altre espressioni simili. Pareva di riconoscere in essi una troppo forte preoccupazione di queste cose, e d’uno che poteva parlare in questo senso assai forte, senza timore che qualcuno gli avesse a rimproverare di non avere fatto un sacrifizio sufficiente, e quest’uno era il generale Bandi. Fabio, a questo linguaggio, metteva male insieme la figura del generale che aveva conosciuto in quella casuccia del comando a Fogliano, con questo che ora parlava tanto duramente attraverso i suoi ordini.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma la ricollegava meglio con quanto aveva saputo in quella sua casa di Firenze, lui assente, quando la figlia, mostrandogli il ritratto del padre, aveva detto: ‘Lo scultore distratto vi ha trascurato un bottone, e il babbo dice che l’uniforme, così, sembra in disordine.’ Gli ordini di oggi, e l’atmosfera che si respirava nel reggimento, portavano il segno dell’uomo di prima, che per un momento, davanti alla guerra dei primi giorni, non aveva resistito all’ondata di umanità che si era manifestata superiore a ogni calcolo e a ogni preoccupazione disciplinare. Ora tornava a parlare il generale, forte di una ragione altissima, corazzato contro ogni avvenimento, ed esigeva da tutti un sacrificio che arrivava al misticismo. Un altro fatto.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio aveva sentito anche lui a Firenze quella frase: ‘Il nostro maggiore Salvi è stato innamorato della signora Bandi, prima che si sposasse, ma ella gli ha preferito quello che oggi è suo marito.’ Questi elementi che gli tornavano alla memoria, con tutti gli altri elementi della vita passata, come oggetti per un poco dimenticati e che si ritrovano ritornando in una casa, lo spingevano a considerare con un’attenzione curiosa i due uomini quando si trovavano di fronte. Notava nel colonnello Salvi una deferenza che andava molto al di là della semplice forma, ciò che gli pareva eccessivo per due vecchi compagni d’arme che in un tempo non lontano dovevano essersi parlato col tu. Il generale Bandi appariva abbastanza spesso davanti al reggimento, come se vi cercasse una cosa perduta, o si volesse stampare nella mente una cosa che gli stesse molto a cuore.","NO"
"Alvaro_Corrado-Vent_anni-1930","Alvaro Corrado","Vent anni","1930","Quando il maggiore diceva: ‘Quarto battaglione, attenti’, e dal capitano al sottotenente l’ordine rimbalzava sui quattro reparti della compagnia, e finalmente una voce suonava: “Secondo plotone, attenti!” gli occhi del generale si posavano laggiù dove un piccolo maresciallo nervoso gridava il comando, volgendosi appena, in una positura regolamentare tanto rigida che il generale rimaneva a fissarlo. Il generale, curvandosi sul suo cavallo, accanto al cavallo del colonnello Salvi, domandava: “Come si chiama quel maresciallo laggiù che comanda il secondo plotone?” “Ligorio.” “Ah, bene, Ligorio!” Pareva che si dimenticasse questo nome ogni volta, e ogni volta faceva la stessa domanda. “Ligorio!” Chi gli aveva parlato di questo maresciallo?","YES"
"Alvaro_Corrado-Vent_anni-1930","Alvaro Corrado","Vent anni","1930","Subito un’altra voce lo distraeva; “Terzo plotone. Attenti!” “Quello lo conosco, è il sottotenente Fabio” diceva accennando verso di lui. I battaglioni gli sfilavano davanti, in colonna, sul prato rasato, le erbe facevano un fruscìo di falciatura, i suoi occhi si posavano di nuovo su quel maresciallo e su quel plotone: “Secondo plotone, attenti a-destr!” Egli rispondeva drizzandosi sul cavallo, gli tremavano i baffi e se li mordeva come per tenerli fermi.","YES"
"Alvaro_Corrado-Vent_anni-1930","Alvaro Corrado","Vent anni","1930","Dopo di che spronava nervoso il cavallo, il colonnello gli teneva dietro a sinistra spingendo il suo che era un poco più tardo e più greve, curvo alle parole brevi del superiore. I termini di questi brevi dialoghi non arrivavano agli orecchi di nessuno, neppure degli ufficiali del seguito. I soldati e gli ufficiali si scioglievano da quei cinque minuti di immobilità in cui presentavano con le mani tese i fucili, e in quell’attimo in cui non si sentiva che il trotto del cavallo e il garrire delle rondini sperso, li aveva tenuti sotto di sé un indefinibile ondata di reminiscenze indecifrabili, forse della maestà del padre, del privilegio dei genitori, dell’altezza suprema dei re; odiavano i cavalli dei generali, col loro caracollare di bestie privilegiate, e pure non potevano fissare, in quell’atteggiamento di immobilità, la canizie del superiore, senza che un sentimento di antiche ubbidienze, sacrifici, dedizioni, non li occupasse malgrado loro stessi.","NO"
"Alvaro_Corrado-Vent_anni-1930","Alvaro Corrado","Vent anni","1930","Uno corse a dire: “Il generale vuol parlare col tenente Fabio.” “Con me?” Fabio corse infilandosi i guanti di filo grigio che l’ufficiale di mensa era corso a comperare d’urgenza a Palmanova, perché tutti gli ufficiali del reggimento ne fossero forniti in occasione delle riviste del signor generale; gli andavano troppo stretti, alla fine poté infilarli alla meglio, tanto per avere le mani coperte in qualche modo. Trovò il generale solo, presso una casa solitaria; il cavallo, poco discosto, tenuto a freno dall’attendente, afferrava coi labbri neri certi fiori che crescevano in una striscia di terreno, tagliandoli alla radice come se li scegliesse in un giardino; la casa rustica era un angolo segreto e faceva paesaggio per conto suo, più bassa del terrapieno della strada su cui passavano, e parevano remoti, i carri e le automobili della guerra; la polvere che si levava a nembi non superava una fila di robinie coi fiori impolverati; qui il prato faceva i suoi fiori lucenti d’estate, e l’eternità della vita rustica, come è nei libri antichi e nelle memorie d’infanzia, invitava a riposarsi presso lo stagno, il praticciuolo delle galline, l’orto, il ruscello. E come se questo aspetto della natura fosse un lusso e un privilegio, il generale vi stava in mezzo con la sua uniforme da soldato nobilitata da due grossi bottoni bruni sulla martingala.","NO"
"Alvaro_Corrado-Vent_anni-1930","Alvaro Corrado","Vent anni","1930","Vedendolo si volse; Fabio affrettò il passo con la premura dell’inferiore, si fermò a un passo di distanza. Senza ordinargli di lasciare la posizione di attenti, il generale lo interpellò: “Lei ha veduto mio figlio, l’ultimo giorno…” “Signor sì.” “Come lo ha veduto?” Fabio aveva preparato quel discorso nella sua mente, prima, con molti particolari suadenti e con parole adatte; ma la ferma durezza di quell’uomo gli fece smarrire un discorso preparato così bene per un’occasione che, immaginava facilmente, sarebbe venuta; cercò parole più ferme e semplici, impressioni meno patetiche; la notte precedente all’attacco l’avevano passata insieme. Di che cosa avevano parlato?","YES"
"Alvaro_Corrado-Vent_anni-1930","Alvaro Corrado","Vent anni","1930","Delle cose loro lontane, di quello che avevano lasciato. Attilio, lui, diceva il generale, gli aveva fatto nessuna raccomandazione? Nessuna.","YES"
"Alvaro_Corrado-Vent_anni-1930","Alvaro Corrado","Vent anni","1930","Gli aveva dato nessun ricordo? Sì, si erano divisa una costellazione, Orione, e Attilio aveva scelto per sé le due stelle in basso. Che cosa si erano diviso?","YES"
"Alvaro_Corrado-Vent_anni-1930","Alvaro Corrado","Vent anni","1930","Una costellazione? il generale pareva non capire. Attilio era sicuro di sé stesso.","YES"
"Alvaro_Corrado-Vent_anni-1930","Alvaro Corrado","Vent anni","1930","Tuttavia, fino a quel giorno, era stato un ragazzo. Il generale sapeva che il fuoco della mitragliatrice forma come un muro d’acciaio invisibile, difficile da superare; Attilio si era trovato sotto il tiro di quell’arma, per un attimo non aveva potuto muoversi, forse era stato ferito senza che se ne accorgesse in una parte non vitale, ma che gl’impediva ogni movimento. Alla fine, colpito alla testa non doveva più essere in sé, ma il pensiero di dover andare avanti, l’ultimo della sua volontà, aveva sopravvissuto a lui stesso, e già al di là con l’anima, il suo corpo si muoveva ancora sotto l’impulso che lo aveva spinto e governato, andava avanti lo stesso, già morto.","NO"
"Alvaro_Corrado-Vent_anni-1930","Alvaro Corrado","Vent anni","1930","Le parole testa, corpo, morto, le aveva evitate accuratamente, ma alla fine se le trovò nel discorso, e dicendole gli pareva di commettere una mancanza, di levare le mani sul corpo e sul viso del suo generale; il quale ascoltò questo discorso con la testa volta in alto, fisso alla cima d’un olmo che si muoveva a una lieve brezza. “Secondo lei,” domandò poi a voce bassa, “secondo lei, ha sofferto molto?” “Non credo, in quei momenti non si soffre. Uno non se ne accorge e non sa se è morto o vivo.","YES"
"Alvaro_Corrado-Vent_anni-1930","Alvaro Corrado","Vent anni","1930","L’uomo si guasta come un giocattolo cui si rompe la molla. Fino alla fine, sembra di sognare.” “E alla vigilia, secondo lei, in che stato d’animo era?” “Forse presentiva il suo destino. Era calmo, preparato a tutto.","NO"
"Alvaro_Corrado-Vent_anni-1930","Alvaro Corrado","Vent anni","1930","Mi ha parlato di suo padre, della sorella…” “Aveva esperienza della vita? Serbava un buon ricordo della vita?” “Certo, certo; per quanto, quel poco che aveva conosciuto, lo aveva disgustato. La vita era troppo cruda per lui.","YES"
"Alvaro_Corrado-Vent_anni-1930","Alvaro Corrado","Vent anni","1930","Rimpiangeva il tempo in cui era stato malato come il più felice.” “E di me, che cosa diceva?” “Si ricordava di quando era ragazzo, e riceveva i giocattoli, e voleva che lei li provasse prima. Questo gli era piaciuto moltissimo.” “Vada pure, tenente, vada pure. Grazie.” Volgendosi, prima di scomparire dietro il filare degli olmi, Fabio vide il generale risalire frettolosamente a cavallo, cacciarlo avanti al galoppo; lo osservò che s’internava fra gli alberi, abbassando e levando ritmicamente il capo, e temette che da un momento all’altro battesse la fronte contro qualche ramo.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo vide riapparire più oltre nella campagna monotona e brulla, curvo sulla sella, alla mercé del cavallo che rallentava il passo cercando ciuffi d’erbe e fiori. Il cavaliere pareva assorto in quella contemplazione curvo sulla sella, sul cavallo curvo. Faceva impressione, dopo le giornate di guerra, stare in un prato ed eseguire le istruzioni sull’attacco frontale che in quei giorni erano state emanate dal Comando Supremo.","NO"
"Alvaro_Corrado-Vent_anni-1930","Alvaro Corrado","Vent anni","1930","Si trattava di disporsi plotone per plotone in diverse linee rade, a distanza di dieci o quindici metri l’una sull’altra; a un ordine dato con un colpo di fischietto dal comandante la compagnia, il primo plotone andava avanti in ordine sparso, correndo e buttandosi in terra, simulando di affrontare il fuoco. I più pigri fingevano volentieri d’esser morti, si buttavano a braccia aperte, a guardare il cielo e le piante, a sentirsi la terra odorosa sotto. Sopraggiungevano a ondate i plotoni successivi, e tutti insieme si ritrovavano su un’immaginaria linea conquistata.","NO"
"Alvaro_Corrado-Vent_anni-1930","Alvaro Corrado","Vent anni","1930","Fingevano di sparare caricando a vuoto il fucile. Queste istruzioni occupavano l’intera mattinata. La vigna nella quale si esercitavano le compagnie aveva perduto i suoi ultimi racimoli aspri.","NO"
"Alvaro_Corrado-Vent_anni-1930","Alvaro Corrado","Vent anni","1930","Gli ordini del giorno del comando di brigata prescrivevano anche esercitazioni in ordine chiuso, avanti e indietro, fianco destro e fianco sinistro, per quattro e per due, come quelle che davano agli ufficiali l’impressione di tenere sotto il prestigio del comando il loro reparto. Sveglie improvvise prima dell’alba, e tutti a disfare le tende e a caricarsi lo zaino in ispalla, dovevano addestrare i soldati alle partenze improvvise, avvezzarli a non considerarsi definitivamente in un luogo; si marciava per una destinazione ignota, si tornava la stessa sera allo stesso campo, a rifare la tenda sullo stesso posto. I vecchi soldati rimpiangevano la prima linea.","NO"
"Alvaro_Corrado-Vent_anni-1930","Alvaro Corrado","Vent anni","1930","Il fischietto che segnava l’avanzata, le varie ondate dei reparti, e lo scatto del fucile scarico, e i finti morti, sembrava a chi conosceva la guerra una cosa senza logica, e, quel che è peggio, senza esperienza diretta della guerra. Ma tant’è: era una rappresentazione, e forse i nuovi vi trovavano un senso; i critici militari ne discutevano sui giornali; i vecchi soldati immaginavano che in qualche parte della linea del fuoco si potessero adoperare mezzi tanto bene ordinati. Guardavano i superiori come dei bambini che si divertono, e, come avevano considerato le stesse leggi artifizii capricciosi, ora consideravano questi fatti alla stessa stregua.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma con una grande cautela di non disilludere i superiori, anzi di eseguire diligentemente gli ordini. In linea sarebbe stato un altro affare, e se la sarebbero sbrigata a modo loro. Fabio aveva ottenuto il permesso di passare la notte fuori, e di rientrare nell’accampamento all’alba.","YES"
"Alvaro_Corrado-Vent_anni-1930","Alvaro Corrado","Vent anni","1930","Siccome andava a Palmanova, aveva ricevuto molti incarichi dai compagni: comperare un dentifricio, un sapone, un libro, della biancheria, un orologio. Gli dicevano i nomi di queste cose come se enumerassero oggetti di cui si sospettava non dovessero più esistere; accompagnavano queste commissioni con molte e dettagliate raccomandazioni, la forma dello spazzolino, l’odore del sapone, una qualità e un colore di carta da lettere, un libro che parlasse d’amore. Tutto era considerato e vagliato.","NO"
"Alvaro_Corrado-Vent_anni-1930","Alvaro Corrado","Vent anni","1930","Mentre lasciava l’attendamento, impaziente di svoltare per viottolo sulla strada maestra, qualcuno lo chiamò. Era il maresciallo Ligorio, che gli correva dietro, e aveva bisogno di dirgli una cosa che gli stava molto a cuore. Gli avevano tolto il comando del secondo plotone e lo avevano sostituito con un ufficiale; lui, Ligorio, passava come sottufficiale nel quarto plotone; magari lo avessero messo con lui Fabio, ma Fabio era stato suo sottoposto, e non si poteva.","YES"
"Alvaro_Corrado-Vent_anni-1930","Alvaro Corrado","Vent anni","1930","Diceva sorridendo penosamente che non sapeva fosse tanto difficile fare la guerra; era arrivato fin qui a furia di domande, altrimenti avrebbe dovuto rimanere in qualche ufficio di contabilità o in qualche magazzino a Bologna o a Verona. Aveva peregrinato tutto giugno e parte di questo luglio da un comando all’altro, da un deposito all’altro, da magazzino a magazzino, finalmente aveva ottenuto di far parte delle truppe mobilitate, e questa era la seconda volta che gli capitava di stare in un reggimento sceso a riposo. Voleva farsi onore; aver ottenuto il comando d’un plotone gli era parso un gran passo; ora glielo toglievano, e sì che in pochi giorni ne aveva fatto un reparto modello.","YES"
"Alvaro_Corrado-Vent_anni-1930","Alvaro Corrado","Vent anni","1930","Aveva bisogno di dirlo a qualcuno, lo diceva a lui Fabio, e che lo scusasse. Ma sapeva lui, Ligorio, che cos’era la guerra? Lo sapeva e ormai lo sapevano molti anche in Italia.","YES"
"Alvaro_Corrado-Vent_anni-1930","Alvaro Corrado","Vent anni","1930","Del resto, bastava guardare le loro facce che avevano veduto la guerra. Chi era stato lassù aveva una faccia diversa da ogni altra, e non si poteva sbagliare. Che faccia?","YES"
"Alvaro_Corrado-Vent_anni-1930","Alvaro Corrado","Vent anni","1930","Indefinibile, di chi sa, di chi ha avuto un lutto recente, insomma di chi ha avuto un incontro con la morte. Ligorio aspirava, si capisce, a entrare nella grande famiglia degli ufficiali. Era stata sempre una sua ambizione, e ora ardiva dichiararla.","YES"
"Alvaro_Corrado-Vent_anni-1930","Alvaro Corrado","Vent anni","1930","Ce n’era bisogno di ufficiali, perché i vecchi, diciamo vecchi, se ne andavano. Diciamo vecchi, perché già quelli di vent’anni erano vecchi ufficiali. L’età non contava più.","YES"
"Alvaro_Corrado-Vent_anni-1930","Alvaro Corrado","Vent anni","1930","Chi poteva dire che età avesse Fabio? E se li sentiva lui vent’anni? È vero, pensava Fabio avviandosi lungo il margine della strada battuta dal viavai degli autocarri: ho vent’anni; ma erano i vent’anni di un mondo lontano e d’una generazione vissuta, i vent’anni di un vecchio ritratto sbiadito.","YES"
"Alvaro_Corrado-Vent_anni-1930","Alvaro Corrado","Vent anni","1930","Tutti avevano vent’anni; ma tra quegli avvenimenti erano tutti rimasti col cuore di quindici, e i pensieri e i sogni e le nostalgie dell’adolescenza, quando non si è come tutti e si vorrebbe essere. E tuttavia senza illusioni. Era venuto un giorno in cui, col timore di non crescere mai, avevano strappato un anno di più alla vita, lenta e tarda quando si è giovani; finalmente avevano detto: Ho vent’anni; e che cosa farò?","YES"
"Alvaro_Corrado-Vent_anni-1930","Alvaro Corrado","Vent anni","1930","Ma ora dovevano fare uno sforzo della memoria per dirsi: ho vent’anni. Il movimento della strada gli faceva compagnia, immaginava anche lui di andare lontano, da paese a paese, come se il piacere di vivere fosse nello spostarsi migrando perpetuamente. Difficilmente riusciva a immaginarsi come era il mondo che aveva lasciato.","YES"
"Alvaro_Corrado-Vent_anni-1930","Alvaro Corrado","Vent anni","1930","Era una stagione in cui sentiva d’essere immensamente ricco, il suo stesso paese era ricco, giovane, veloce. Carri, autocarri, cannoni solcavano la strada. A Fabio sembrava che il mondo, messosi in questo assetto, avrebbe seguitato sempre, che la gioventù e la vita non fossero ormai che questo, e dove la gioventù scompariva altra ne sopravveniva.","YES"
"Alvaro_Corrado-Vent_anni-1930","Alvaro Corrado","Vent anni","1930","Chi guardando i prati si ricordava i fiori dell’anno passato? Questi erano i fiori di sempre. Così era degli uomini.","YES"
"Alvaro_Corrado-Vent_anni-1930","Alvaro Corrado","Vent anni","1930","E nello stesso tempo, si ritrovava come nell’adolescenza, con tutte intatte le curiosità verso il mondo e le creature, di entrare nei sentimenti di cui aveva sentito parlare come virili, di orientarsi e di farli suoi. Ma quest’impulsi verso la vita agivano in lui come istinti vaghi di cui avesse perduto la necessità, e come se simulasse vecchi riti e vecchie tradizioni. Era nello stato d’animo di quando contava meno anni: per esempio, del suo incontro con la Cicala, quando la ricerca di quelli che gli uomini stimano piaceri e segni di vita erano per lui impulsi che lo disgustavano ma cui non sapeva resistere.","YES"
"Alvaro_Corrado-Vent_anni-1930","Alvaro Corrado","Vent anni","1930","Quel periodo di tempo passato con l’idea della guerra e poi nella guerra, gli faceva trovare la vita comune (aveva varcato la porta Cividale ed era entrato a Palmanova) come una cosa vuota di senso. Aveva desiderato di sapere che cosa succedeva fra gli uomini che vivevano ignari dei limiti del campo di battaglia; ma a ritrovarli ora riuniti in una città, contenti a quella vita che stimava ora assai più primitiva che non quella menata lassù, sentiva che nella sua comunità di uomini, fra superiori e inferiori, tra ubbidienza e comando, tra andare e partire, era il solo ambiente in cui si ritrovava a suo agio. Tuttavia, come resti di antiche abitudini, di antichi istinti, desiderava di mescolarsi a quella vita, di farvi qualche parte, con la convinzione che notava negli altri, di compiere una cosa ragionevole e seria.","YES"
"Alvaro_Corrado-Vent_anni-1930","Alvaro Corrado","Vent anni","1930","Eppure la sua vita, fino a vent’anni, non era stata che un viaggio per accostarsi ed essere degno di far parte della vita di tutti, quella degli uomini chiusi in una città, dove nascono, vivono e muoiono. E ora lo prendeva un senso di soffocazione: le case gli parevano sudicie tane, gli uomini con segni poco nobili sul viso, i segni delle loro passioni quotidiane, fastidiose e minute. Un tempo aveva avuto in mente di avere una casa, una tavola, un letto suoi, un lume suo da accendere confidente tutte le sere; ora tutte le porte erano chiuse per lui, nessuno lo aspettava più, nessuno gli avrebbe aperto, nessuno lo avrebbe riconosciuto, eppure era destinato che qualcuno lo amasse, e vedesse lui unico e raro.","YES"
"Alvaro_Corrado-Vent_anni-1930","Alvaro Corrado","Vent anni","1930","Questo, d’essere amato, era il solo pensiero della sua gioventù che lo assisteva. Ma aveva bisogno di tanto? A pensarvi non ne aveva bisogno.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma tutti gli uomini non cercavano, alla fine, che questo, essere amati e aspettati e per lui era come simulare i bisogni di tutti come un segno di riconoscimento, per non sentirsi solo. A diciassette anni aveva imparato a fumare, fra disgusti e rivolte che gli erano parse invincibili. Perché lo aveva fatto?","YES"
"Alvaro_Corrado-Vent_anni-1930","Alvaro Corrado","Vent anni","1930","Era lo stesso, oggi, che la vita degli uomini non lo interessava più, e d’altra parte voleva adattarsi e uniformarsi ad essa. Il suo programma per quella sera era semplice: trovarsi una stanza, dormire una notte su un letto, un letto come quello d’una volta, e con una donna. Alle impressioni che gli aveva dato la morte si erano mescolati spesso pensieri carnali, che lo tenevano in un torbido incubo; ora capiva che quello era un desiderio di sentirsi vicino un essere come lui e diverso da lui, cui stringere le mani, carezzare il viso, come a un altro sé stesso più debole ma sublime, ma d’una carne diversa.","YES"
"Alvaro_Corrado-Vent_anni-1930","Alvaro Corrado","Vent anni","1930","La donna non era più che la compagna di un lungo sonno oblioso, qualcosa come la madre per un bambino che si sveglia nel buio. Sul muricciolo del ponte, che formava il passaggio sul fosso esterno della vecchia piazzaforte di Palmanova, aveva sentito gracidare le rane, da qualche fossato. Toh, cantavano ancora le rane, le stupide rane, in cerchio, che si sciacquavano la bocca col solito discorso, come una buona società in cui si dà ragione a un personaggio autorevole.","YES"
"Alvaro_Corrado-Vent_anni-1930","Alvaro Corrado","Vent anni","1930","Non si ricordava più delle rane dei botri del suo paese, che pareva si lamentassero, d’estate, d’esser rimaste quasi all’asciutto e di essersi dovute rifugiare in qualche umida valletta viscida di alghe; queste gli parevano rane cittadine, abitudinarie e casalinghe, che si ridevano di lui, un uomo a piedi, per una lunga strada, e con una cassetta lunga un metro e larga cinquanta centimetri, dove era tutto quello che possedeva e tutti i suoi ricordi. Oh le stupide rane! Ritrovò le case sforacchiate dalle finestre, messe in fila per strade e strade, stupito che gli uomini non avessero inventato nient’altro di meglio che quei ripari, coi buchi per respirare e vedere la luce.","YES"
"Alvaro_Corrado-Vent_anni-1930","Alvaro Corrado","Vent anni","1930","Da una finestra aperta un pianoforte sgocciolava le sue note, e una donna cantava, una fanciulla, certo; si vedeva, dal marciapiede opposto, la finestra aperta sulle pareti di carta fiorettata, e ritratti alle pareti, e tutto vecchio, sopravvissuto, come se la guerra che passava per le strade simmetriche di questa piazzaforte fosse la guerra d’un secolo prima, la guerra di sempre. Che prigioni che erano le case e come si poteva viverci, senza soffocare! Passando davanti a un locale a terreno vide attraverso la penombra due militari che giocavano a carte, e una bottiglia di vino fra di loro.","YES"
"Alvaro_Corrado-Vent_anni-1930","Alvaro Corrado","Vent anni","1930","Il cavaliere, il re, il fante, sfilavano in quel gioco come ricordi di vecchi eserciti e di vecchie guerre e bivacchi, quando le donne vestite da cavalieri mostravano le loro rotondità nei pantaloni stretti, e seguivano le battaglie, e i cavalieri se le disputavano. Allora c’erano i boschi, i castelli incantati, le maghe di cui si rimaneva prigionieri. Questa era la guerra leggendaria di cui aveva sognato talvolta fanciullo, stando insonnolito davanti a un tavolo da gioco, dove gli uomini del suo paese si accanivano battendo i pugni e facendo strisciare le carte.","YES"
"Alvaro_Corrado-Vent_anni-1930","Alvaro Corrado","Vent anni","1930","Mentre stava riprendendo il cammino, vide qualcuno, un sottotenente, che gli andava incontro come se lo conoscesse. “Tu vieni dalla prima linea? Che cosa si fa di bello?” “Ci manco da qualche giorno.” “E com’è, che cosa si vede?” “Oh, si sta là, in trincea.” “Ma si va avanti?” “Un poco per volta si va.” “E si vede Trieste?” “Dove stavo io, no.” “E ne muoiono molti?” “Ne muore.” “E non si va mica tanto avanti.” “Un poco per volta.” Qui non si sentiva nessun rumore, altro che di carri che tornavano da lassù, vuoti; forse la guerra era finita e Fabio non lo sapeva.","YES"
"Alvaro_Corrado-Vent_anni-1930","Alvaro Corrado","Vent anni","1930","“Mi dici,” domandò, “dove si può trovare un buon letto per dormire stanotte?” “È difficile,” replicò l’altro. “La cosa più sicura sarebbe di andare a dormire al postribolo.” “Come? Dove?” “E sì.","NO"
"Alvaro_Corrado-Vent_anni-1930","Alvaro Corrado","Vent anni","1930","Generalmente quelli che scendono dal fronte lo fanno. Chiedono di starci la notte pagando. Non ci stanno mica donne, al fronte, e fa sempre piacere di trovarne una.","YES"
"Alvaro_Corrado-Vent_anni-1930","Alvaro Corrado","Vent anni","1930","Prova magari in qualche casa dove fittano stanze, ma è difficile, perché preferiscono naturalmente ufficiali che ci stiano stabilmente, e poi che non scendano dalle prime linee. Questi portano pidocchi e la gente non dà stanze volentieri. Ce ne sono molti di pidocchi, eh?” “Eh, ce n’è si sa, ce n’è qualcuno.","YES"
"Alvaro_Corrado-Vent_anni-1930","Alvaro Corrado","Vent anni","1930","Dei pidocchi coi baffi” disse Fabio guardando curioso l’interlocutore. Il quale fece un vago sorriso tra compassionevole e incredulo, e gli volse le spalle frettoloso. Nella piazza, che forma il centro della città, cui convergono tutte le strade di essa a raggiera, Fabio non sapeva più dove andare.","NO"
"Alvaro_Corrado-Vent_anni-1930","Alvaro Corrado","Vent anni","1930","Erano disposti all’ingiro, come in una fiera, banchi con merci d’ogni genere, libri, biancheria, profumerie; e intorno gente come Fabio, che si vedeva subito stavano là di passaggio, e come lui osservavano le merci, e forse come lui sentivano che avevano bisogno di tutto, anche di certi paralumi che si vedevano, anche di certi oggetti da disporre sui mobili, per rendersi l’ambiente casalingo più confortevole e festoso. Senza guardarli, passavano donne. Forse perché da qualche tempo non vedevano le donne della città, ma queste parevano loro viziate e sfiorite, corrotte da qualche malattia segreta.","YES"
"Alvaro_Corrado-Vent_anni-1930","Alvaro Corrado","Vent anni","1930","Indossavano abiti che pretendevano d’essere lussuosi, sebbene alcune conservassero un certo tono di popolane, ma imbellettate e con occhi freddi e sicuri, come quelle comparse che fanno da contadinelle nei cori dei teatri, e sono villanelle da oleografia e da cartoline illustrate per militari. Anche queste donne gli pareva partecipassero a una vita faticosa, e avessero una corvè di caserma. Dovevano esser saltate fuori, come i soldati, dai campi, dai villaggi, dalle strade popolari delle città del regno, trascinate da quella ondata d’uomini, come gl’insetti che si lasciano trasportare dai fiumi.","NO"
"Alvaro_Corrado-Vent_anni-1930","Alvaro Corrado","Vent anni","1930","Anch’esse avevano una gioventù che si apriva allora, e s’impegnavano in un’avventura senza pensare a domani, convinte di partecipare a un fatto importante che bastava a riempire una vita. Tutte erano ripulite e lucidate come ciottoli di fiume, simili fra loro, e l’umanità della guerra dietro a cui si erano cacciate per passione, per gioco, per calcolo, per guadagno, anche se la guerra non si faceva più col saccheggio, le aveva assottigliate e consunte, passandosele e ripassandosele, cacciandole da città a città, da stanza a stanza, e alla fine avevano gli stessi occhi, la stessa qualità di vesti, lo stesso sorriso, tra lascivo e sprezzante, lo stesso oblìo di sé. E tuttavia erano comprese di aver conquistato un paio di calze di seta, un vestitino all’ultima moda, come un grado e un comando.","NO"
"Alvaro_Corrado-Vent_anni-1930","Alvaro Corrado","Vent anni","1930","Era un esercito dietro a un esercito, e quasi si distingueva la venere del sergente, popolare e sgargiante, e la venere dell’ufficiale. Più tardi, quando si chiudevano gli uffici e i magazzini, gli uomini che apparivano portavano i segni d’una vita messa al sicuro, appena turbati da una preoccupazione cacciata indietro, quella della guerra di prima linea, e le loro tracce erano, sui corpi di quelle donne, piaghe senza sangue, zanne che pareva si fossero attaccate a sbranarle. Quest’impressione, di un godimento occulto e che faceva schermo alla morte, come d’un festino davanti a un giorno temuto, si attaccò anche a Fabio, e il suggerimento del sottotenente che aveva incontrato gli tornò alla mente.","NO"
"Alvaro_Corrado-Vent_anni-1930","Alvaro Corrado","Vent anni","1930","Perché no? Nella stanza in cui l’avevano introdotto e dove era attaccato un avviso perentorio, ‘Istruzioni per difendersi dalle malattie…’, una donna nuda, coricata su un grande letto, volgeva le spalle alla porta. Fabio aveva avuto la tentazione di fuggire, ma facendosi forza si cacciò dentro chiudendosi la porta alle spalle.","YES"
"Alvaro_Corrado-Vent_anni-1930","Alvaro Corrado","Vent anni","1930","Non si mosse la donna dalla sua positura. La stanza era nell’ombra, a chi veniva dalla strada afosa del luglio dava un’impressione di freddo. Sembrava un mondo subacqueo, e uno specchio a tre luci lo rifletteva assorto.","NO"
"Alvaro_Corrado-Vent_anni-1930","Alvaro Corrado","Vent anni","1930","La coperta bianca, su cui questa donna era distesa, faceva risaltare la brunitura della pelle, come d’un pezzo di marmo su cui sono passate molte mani; da queste era quasi rimodellato, e il pensiero per conto suo lo riscolpiva come se ritrovasse un tema immortale, che era una meraviglia ritrovare sempre uguale, anche qui, come dovunque, come sempre. Gli passò la vergogna, il turbamento, il soffocamento di quell’incontro, il luogo non se lo ricordava più; si prova qualche volta, davanti a una Venere di museo, un’angoscia sottile, di ritrovare i segni della bellezza, che si sa morta, ancora splendenti, il pensiero ondeggia fra morte e vita, si mescolano insieme voluttuosamente senso di fine e di continuità, sensualità e morte diventano parenti, ora che d’un mondo considerato spento sopravvivono le membra di una che parve bella; di tal natura erano i sentimenti di Fabio. Il quale si appressò a colei, le si pose accanto, mezzo disteso sul letto, e con le gambe toccava ancora il pavimento, come chi s’indugia a imbarcarsi per un mare periglioso.","NO"
"Alvaro_Corrado-Vent_anni-1930","Alvaro Corrado","Vent anni","1930","Cessò la sua angoscia, gli si sciolsero le membra, i pensieri, i ricordi; si sentì posare come chi ritrova una terra amata. Questa creatura era di bellissime forme, ed esser bella la difendeva dal suscitare le impressioni angosciose proprie di quest’incontri, nei quali le imperfezioni del corpo, i segni stessi delle storture della moda sul corpo, fanno risaltare la nudità, come se gli uomini, precisamente in quei segni e in quei difetti, avessero celato pensieri mostruosi. Ella invece era libera, come se sempre fosse vissuta ignuda, e lo stesso atteggiamento del suo riposo, di simulare il sonno o di dormire, dava a chi entrava un senso di avventuroso, tanto che la stessa luce livida più tardi si mutava in un’azzurra trasparenza di stanza segreta, era un distacco da tutto quello che si considerava vita, una dimensione di poema e di quadro.","NO"
"Alvaro_Corrado-Vent_anni-1930","Alvaro Corrado","Vent anni","1930","Ella stessa era fredda come una statua; e, a occhi chiusi, Fabio vi cercò, senza la ripugnanza che aveva immaginato, la gola, dove era calda. La sera non era ancora discesa fuori, si vedeva attraverso le persiane chiuse. Allora Fabio pensò a tutto quel tempo che gli rimaneva, fin quasi all’alba.","NO"
"Alvaro_Corrado-Vent_anni-1930","Alvaro Corrado","Vent anni","1930","La donna stese un braccio, gli circondò le spalle, posò le sue dita dietro l’orecchia di questo ignoto, come a premergli il luogo dove fosse annidato un pensiero e una memoria, e senza aprire gli occhi disse: “Vuoi riposare, piccino?” Il sonno era lieve, fresco, senza sogni, tanto lieve che Fabio si destò, ma non aprì gli occhi, stando sospeso in quel riposo come su un’altalena, dove il solo pensiero è di ondeggiare in alto, e di doversi tener fermi. Accanto a lui, la voce di questa donna disse: “Tu vieni dalla prima linea?” “Sì.” “E ti fa impressione di stare in un letto?” “Sì.” “E dormiresti?” “Sì.” “Dormiamo, allora.” “Lo chiuse fra le braccia e gli spinse il viso sul seno, come per farlo posare più morbidamente. Il sonno creò un tepore dolce, e il tepore dal corpo di costei trasse, come il sole da una terra buona, un profumo di donna, come le donne hanno nel sonno.","YES"
"Alvaro_Corrado-Vent_anni-1930","Alvaro Corrado","Vent anni","1930","L’uomo allora, dormendo, si mise a baciarla, ma un bacio più forte e caldo sulla bocca lo destò lui stesso. La donna era intenta a spogliarlo ora, nell’ombra serale, piena e remota; gli sbottonava la giubba con un lungo solletico. O infanzia, dove ora la ritrovava, con una mano che lo spogliasse e gli cavasse le scarpe con lo stesso tonfo d’una volta mentre le buttava in terra!","YES"
"Alvaro_Corrado-Vent_anni-1930","Alvaro Corrado","Vent anni","1930","Si rese conto, malgrado lui stesso, del luogo; e indugiando a guardarla, come se non volesse proprio scoprire il suo viso, e la storia di quel viso, uno sguardo amico e trepidante lo conciliò del tutto. Allora ebbe l’impressione di averla veduta una volta, non sapeva più dove. Ma non diede retta a quest’idea, e tuttavia disse: “Ma dove t’ho veduta un’altra volta?” “Anch’io,” ella replicò.","NO"
"Alvaro_Corrado-Vent_anni-1930","Alvaro Corrado","Vent anni","1930","“Dove dunque?” Stavano ambedue seduti sulla sponda del letto, come se cercassero qualche cosa; ella vi si accovacciò e disse: “Non vedi un letto da molto tempo? Io ho più pazienza con quei poveretti che vengono dalla prima linea.” “Perché poveretti?” “Io ci letico sempre, con gl’imboscati. Fanno schifo.","NO"
"Alvaro_Corrado-Vent_anni-1930","Alvaro Corrado","Vent anni","1930","Generalmente qui non hanno pazienza con quelli che vengono dalla prima linea. Si addormentano, quelli che hanno tanto dormito in terra, appena toccano un letto. Invece questi schifosi di imboscati pretendono di tener salotto addirittura qua dentro.","YES"
"Alvaro_Corrado-Vent_anni-1930","Alvaro Corrado","Vent anni","1930","Quei poveretti sono invece come dei bambini, e non vogliono altro che dormire sentendosi vicina una donna. Alla mattina bisogna svegliarli, e vien quasi rimorso, perché chi lo sa dove credono di stare e che cosa sognano. Io poi dormo poco, e li guardo come si atteggiano, tutti gli stessi.","YES"
"Alvaro_Corrado-Vent_anni-1930","Alvaro Corrado","Vent anni","1930","Carezzarli nel sonno; sono come bambini; credo che li aiuta sentirsi lontani e sicuri.” Si adattò in modo che Fabio la tenesse sui ginocchi; un braccio, per non sentire peso, intorno al collo, l’altro, passando sotto l’ascella, stringeva uno dei seni di lei, come un bambino che si addormenta stringendo un frutto. Nel buio domandò: “Di’ un poco, ti è mai capitato un soldato che si chiama Lorici? Cosma Lorici.” Fabio replicò semplicemente: “Io lo conosco bene questo Lorici.","NO"
"Alvaro_Corrado-Vent_anni-1930","Alvaro Corrado","Vent anni","1930","È stato mio compagno al corso degli allievi ufficiali, a Firenze, e doveva esser sottotenente con me; ma poi ebbe un incidente…” “E tu come ti chiami?” “Io, Fabio.” “Oh, hai mai sentito parlare di Luti?” “Luti, e chi non ne ha sentito parlare, a Firenze?” Ella disse: “Luti ero io.” “Tu sei Luti?” “Ma se lo vedi, il Lorici, non glielo dire. Non lo sa.” “Perbacco, Luti,” disse Fabio parlandole sulle spalle, e in questo atto, come dietro a una porta, aveva maggior confidenza: “perché sei proprio qui?” “Oh, è la guerra,” replicò semplicemente la donna, “e del resto non credere che le donne che incontri in zona di guerra facciano di meglio.” Allora, tutti e due seduti sul letto, con le ginocchia raccolte, le braccia intorno alle ginocchia, ella gli raccontò di sé come se dicesse un sogno. Fabio si ricordava di Lorici e di come era accaduto quell’incidente in piazza?","NO"
"Alvaro_Corrado-Vent_anni-1930","Alvaro Corrado","Vent anni","1930","Lorici dunque era stato retrocesso ed era stato mandato al reggimento; ella, che non aveva saputo ancora nulla, lo aveva aspettato inutilmente per alcuni giorni; poi, quando era corsa in caserma, Lorici non c’era più. Era scomparso, non si sa dove, mescolato ai soldati che partivano, e ne partivano a tutte le ore. Tutta la città partiva, sembrò che si spiantasse, tutti gli uomini che ella aveva avuto cari partivano, un grande vento trascinava tutti, e lei; le pareva che la gioventù non soltanto abbandonasse il mondo, ma lei stessa, e fuggire significava deludere la vecchiaia.","YES"
"Alvaro_Corrado-Vent_anni-1930","Alvaro Corrado","Vent anni","1930","Come c’era gente che cercava di evitare la partenza a ogni costo, così ce n’era che non poteva reggere a veder partire gli altri; il mondo era divenuto mobile, sembrava che la città non sarebbe più esistita; ella, per poter sopportare quei primi giorni, andava di qua e di là cercando coloro che partivano, sentirli parlare, vederli, come si distaccavano da tutto. Come prima aveva amato il mondo in fermento, gli uomini che aspettavano il domani, e aveva aspettato ogni nuova giornata quasi dovesse apportare mutamenti grandiosi, ora che le città si spopolavano, e i giorni pieni erano giunti, che l’umanità era incanutita e pareva che non vi fosse più gioventù, sentiva di non potervi più stare. Che sterile primavera era quella, per chi rimaneva.","YES"
"Alvaro_Corrado-Vent_anni-1930","Alvaro Corrado","Vent anni","1930","Non c’era più chi amasse, e popolasse le vie segrete. Ma se uomini con la barba bianca andavano a supplicare di poter partire, di esser mandati lontano, di poter servire a qualche cosa, di potersi scalducciare a quel gran fuoco, e alcuni magari si contentavano di stare in un ufficio nelle retrovie, una donna, che poteva fare? Ella si era messa a brigare per poter partire, con qualcuno di quegli ufficiali che andavano a stabilirsi nelle città delle retrovie.","YES"
"Alvaro_Corrado-Vent_anni-1930","Alvaro Corrado","Vent anni","1930","C’era della gente che non riusciva ad abitare fuori mano, ma doveva stare nel centro della città, no? Lo stesso era accaduto a lei; non poteva più stare lontano da quello che stimava il centro del mondo. Ottenne, con un ufficiale privilegiato, di poter andare fino a Padova, con la scusa di seguirlo.","YES"
"Alvaro_Corrado-Vent_anni-1930","Alvaro Corrado","Vent anni","1930","Poi a Udine. Infine, con quello stesso, era pervenuta a Palmanova, a mano a mano che si spostava il fronte di battaglia. Aveva fatto parte, insomma, di quel corpo di donne che da Bologna in su era divenuto un esercito dietro l’esercito sedentario.","NO"
"Alvaro_Corrado-Vent_anni-1930","Alvaro Corrado","Vent anni","1930","Ce n’era d’ogni categoria, amanti e avventuriere, ricche che si davan da fare e popolane che per un momento sentivano di stare su una cima vertiginosa, in un grande frangente, e questo bastava a riempire una vita, a far vacanza intera col mondo e coi suoi pesi. L’uomo che le aveva permesso di arrivare fin là era una strana figura di intellettuale che aveva sostenuto la guerra, e, richiamato con gli ufficiali della territoriale, destinato ad accompagnare le truppe di complemento nelle seconde linee, da Palmanova, aveva concepito malgrado lui stesso il terrore della guerra soltanto a vedere, in certe occasioni, i feriti che scendevano dalle prime linee. Ne aveva rimorso, ma non riusciva a vincersi.","YES"
"Alvaro_Corrado-Vent_anni-1930","Alvaro Corrado","Vent anni","1930","Pervenuta a Palmanova, Luti si riteneva ormai al sicuro, era certa che un giorno o l’altro avrebbe potuto rivedere il Lorici, con cui era riuscita a stabilire dei rapporti regolari, sebbene le lettere di lui non potevano contenere l’indicazione del luogo dove si trovava, ma quella generica di Zona di Guerra. In poco più d’un mese, ella aveva notato che era stato lanciato da un reggimento all’altro, e quindi, probabilmente, da un’azione all’altra, tanto più che su di lui pendeva una punizione disciplinare. Quanto a Luti, alla fine, era contenta di questo sacrificio, si sentiva amante, protagonista di un fatto oltremodo generoso e patetico, donna finalmente; aspettare qualcuno, essere il suo conforto, mentre non ne ha nessuno, essere la sua speranza, la ragione di pensare un poco al mondo abbandonato, e tutto questo con prospettive più tristi che liete per lei, l’aveva trasformata in un altro essere.","YES"
"Alvaro_Corrado-Vent_anni-1930","Alvaro Corrado","Vent anni","1930","Ora poi, in quella condizione, il suo stato era disperatissimo; s’era tolta ogni possibilità di poter più riavere quell’uomo senza che egli si vergognasse di lei, lo sapeva, perché era condannata per sempre. Ora Lorici le scriveva a un altro indirizzo, e mani pietose e amiche le recapitavano queste notizie di lui. Ora sapeva che poteva confortarlo fino a che fosse lontano, e il giorno in cui egli fosse disceso fino a Palmanova per ritrovarla non l’avrebbe trovata al recapito dove era solito scrivere, e qualcuno gli avrebbe detto che era partita per destinazione ignota.","YES"
"Alvaro_Corrado-Vent_anni-1930","Alvaro Corrado","Vent anni","1930","Tuttavia ora sapeva che scrivergli voleva dire confortarlo, e questa era la sola cosa che le restava, scrivergli. Ma come era pervenuta a quello stato? Egli poteva immaginare facilmente la vita di questi uomini delle retrovie.","YES"
"Alvaro_Corrado-Vent_anni-1930","Alvaro Corrado","Vent anni","1930","La vita era divenuta una vacanza, le donne si presentavano a rallegrarla come se non esistesse un domani del mondo; ella aveva veduto gente che perdeva la vita per coltivare una malattia che li rendesse inabili alla guerra, e questo terrore presiedeva a molte riunioni. Le pareva di stare in qualche cosa d’infetto. Costoro arrivavano ad accaparrarsi i cimelii di guerra che pervenivano dagli ospedali dove i primi feriti erano portati, berretti bucherellati dalle pallottole, fondelli e corone di granate, oggetti tolti al nemico, e i feriti delle giornate di battaglia ne sapevano qualche cosa, perché erano spogliati di tutto.","YES"
"Alvaro_Corrado-Vent_anni-1930","Alvaro Corrado","Vent anni","1930","Tali cimelii questa gente mandava alle famiglie per adornare i salotti pacifici. Giocare a carte la sera, portarsi via reciprocamente le donne, con la prospettiva perpetua di essere mandati al fronte; tali erano gli eccitanti di quella vita. Tutti i detriti della vita italiana, a parte i vecchi, si davano convegno in città come queste, e non si sa come aumentava il numero degli incaricati di servizi speciali, indispensabili, che non potevano essere mandati al fronte.","YES"
"Alvaro_Corrado-Vent_anni-1930","Alvaro Corrado","Vent anni","1930","E tuttavia, giorno per giorno si sentivano scemare, qualcuno partiva, e alcuni, meno insensibili, cacciati dall’ondata di indignazione che si rovesciava dal fronte sul paese. Senonché l’apparizione di uno di questi delle prime linee nelle città sicure, bastava a sconvolgere i sogni e i diporti. In questo stato d’animo le donne rappresentavano delle tavole di salvezza, delle giustificazioni per illudere il tempo e il destino.","NO"
"Alvaro_Corrado-Vent_anni-1930","Alvaro Corrado","Vent anni","1930","Era un macello, un carnaio di carne non virile. Luti si era creduta troppo al sicuro. Precisamente negli ultimi giorni di giugno, quando il movimento dei carri si faceva più intenso, e la voce di azioni sul fronte si diffondeva come la notizia d’un’epidemia, ed ella da alcuni giorni non riceveva notizie di Lorici, Luti, un po’ eccitata dal vino, in una di queste riunioni in cui si beveva e si cantava, aveva irrotto con dure parole, fino a che le risate che l’avevano accolta al principio del suo parlare non l’ebbero irritata del tutto.","YES"
"Alvaro_Corrado-Vent_anni-1930","Alvaro Corrado","Vent anni","1930","In quei giorni s’era dato un caso, che uno sciagurato, inoculandosi una malattia per mezzo di un’iniezione, aveva ecceduto nella dose o forse il suo stesso organismo si rivoltò a questo mezzo. E la ragione di questo suo delitto non era stata tanto la paura quanto il suo disperato attaccamento a una donna che lo aveva seguito fin là. Morì.","NO"
"Alvaro_Corrado-Vent_anni-1930","Alvaro Corrado","Vent anni","1930","La sua donna questa sera era presente alla riunione, e già aveva intrecciato rapporti con un altro malcapitato. Dunque, Luti inveiva; credeva ognuno che fosse il vino, e ne accoglievano le aspre parole ridendo. Infine la sollevarono, la portarono in trionfo stampandole addosso le loro mani bramose, fino a che ella, col calice levato, gridò: “Bevo alla salute, è proprio il caso, di questi vili e di queste prostitute!” Le risate si fecero meno forti, e le poche che le risposero erano piuttosto dei belati.","NO"
"Alvaro_Corrado-Vent_anni-1930","Alvaro Corrado","Vent anni","1930","Ella fuori di sé, con una strana voluttà, la voluttà di aver ferito tutti mortalmente, gridò ancora: “Preferirei servire nei postriboli di guerra. C’è più pulizia.” Questa volta le donne, che avevano nascosto la prima impressione sotto un fare sdegnoso, si rivoltarono, reclamarono che fosse espulsa, e rimpatriata con una scusa qualunque. Ed ecco che era finita.","NO"
"Alvaro_Corrado-Vent_anni-1930","Alvaro Corrado","Vent anni","1930","Il suo stesso uomo era tornato poi a supplicarla che facesse ammenda delle sue parole, e che tornasse con lui che di lei aveva bisogno. Ma ella si rifiutò ostinatamente; infine, fuggendo la minaccia d’essere rimpatriata, ora che a nessun costo voleva più tornare indietro, ecco dove era finita, scivolandovi come in un sogno, ritenendo dapprincipio che la cosa non fosse tanto infame, poiché si trattava di servire chi faceva la guerra, e alcunché di meno orribile voleva vedere in questo luogo dove era caduta. E invece era un antro di dannate, pentite d’esser arrivate fin là, poveri stracci umani, come quelli di cui si disfacevano i soldati scendendo dalla linea del fuoco.","YES"
"Alvaro_Corrado-Vent_anni-1930","Alvaro Corrado","Vent anni","1930","Questa era stata colei che si chiamava Luti. “Se tu lo vedessi, non gli dire dove sono; digli che lo aspetto, che gli ho sempre voluto bene. Digli che non ho bisogno di nulla; quanto a me, quando saprò che è vicino, uscirò di qui magari con la forza, e lo andrò a cercare.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma nessuno sa che cosa ci prepara la vita e il destino. Ora ti dico in che reggimento si trova.” Come se leggesse nel suo ricordo più remoto e più vivo, che non dice nulla a chi ascolta, tutto a chi lo riporta, disse il numero del reggimento e della compagnia. “Ah,” disse Fabio, “è nella mia stessa divisione, e quindi dovrebbe essere, pressappoco, nello stesso territorio.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma sai, una divisione sono quindicimila uomini, e certe volte è dislocata su una zona assai grande.” Stavano ora zitti nel buio, si sentivano respirare, bastava loro di stare abbracciati in un dormiveglia come ne dà trovarsi accanto a una persona fidata. Forse ella sognava, ora, un buon sogno. Il reggimento aveva spiantate le tende in una delle sue partenze simulate, ed era partito davvero.","YES"
"Alvaro_Corrado-Vent_anni-1930","Alvaro Corrado","Vent anni","1930","Non si sapeva per dove, e questo segreto era mantenuto per misurare la fede e la resistenza dei soldati. A tappe si arrivò a Cervignano, di là a Terzo, fino a raggiungere un paesaggio basso e brullo, senza tracce di abitazione, altro che un convento che ne aumentava il senso di solitudine. Erano intorno al monastero di Aquileia.","NO"
"Alvaro_Corrado-Vent_anni-1930","Alvaro Corrado","Vent anni","1930","La terra nuda era solcata da un canale con poca acqua, e sembrava che là fosse stata rasa al suolo una città, tanto quel deserto aveva un antico sentimento di abbandono. La marcia, di cui nessuno sapeva quale fosse la logica e la necessità, come se per errore si fossero spinti fino a quel deserto, riprese per tutt’altra via. Quelli che v’erano stati riconobbero Villa Vicentina; Fabio vi cercò inutilmente le mostrine del reggimento con cui aveva passato la frontiera; ma c’erano altri soldati, sdraiati in un vigneto, che facevano le solite esercitazioni sull’attacco frontale, e parevano sorpresi in una scampagnata.","NO"
"Alvaro_Corrado-Vent_anni-1930","Alvaro Corrado","Vent anni","1930","Vide invece Martina affacciata a una finestra, ma quanto mutata: pareva non più la contadinella d’una volta, ma una signorina come se ne vedevano a Palmanova, anch’essa con uno sguardo viziato, gli occhi fortemente ombrati, e un sorriso troppo rosso. Le fece cenno tuttavia con la mano; ella rispose vagamente, certo senza riconoscerlo, e portava un anello a un dito. Gli parve anche di risentire la voce di quella donna che s’affacciava soltanto quando passavano i lancieri.","YES"
"Alvaro_Corrado-Vent_anni-1930","Alvaro Corrado","Vent anni","1930","La sera pervennero a Ruda, e piantarono le tende in un campo presso il paese. Non sapevano dove fossero, ma certo al di qua dell’Isonzo. Avevano lasciato un battaglione a Villa Vicentina; un altro proseguiva per Villesse; il giorno dopo cominciarono a lavorare alla costruzione di una trincea di ripiegamento al di qua dell’Isonzo, che doveva servire, sebbene la guerra fosse lontana, nel caso di una ritirata.","NO"
"Alvaro_Corrado-Vent_anni-1930","Alvaro Corrado","Vent anni","1930","L’opera era stata già iniziata da un altro reparto, passato di là precedentemente; la primavera vi aveva fatto rapidamente verdeggiare la terra smossa sul ciglio dei ripari ben costruiti. Erano linee di pietra e di cemento, dissimulate, dietro l’argine del fiume, con la stessa terra sollevata naturalmente. C’erano comodi ripari coperti di terriccio e d’erba, comode feritoie, e condutture per lo scolo delle acque.","NO"
"Alvaro_Corrado-Vent_anni-1930","Alvaro Corrado","Vent anni","1930","Tutto in regola, come una posizione costruita per istruire un reparto in tempo di pace. Ma così comoda, e disabitata, dava la malinconia, come una casa vuota. Gli orti vicini erano abbandonati, qualche donna vi si aggirava cogliendo i frutti venuti fuori in quell’abbandono.","YES"
"Alvaro_Corrado-Vent_anni-1930","Alvaro Corrado","Vent anni","1930","Nei pomeriggi già caldi si vedeva una fila di soldati senza fucile, tornati operai, che portavano pietre, cemento, sbarre di ferro, traverse di legno, e un’altra indaffarata a cementare la linea, all’infinito, come un inginocchiatoio lungo sotto il cielo. Ma le serate erano belle; il cielo buio, l’erba alta e fresca, le robinie e le glicini degli argini fra i campi erano in fiore, e le costellazioni, e Orione, sebbene tardo, stavano nel cielo. Non si sentivano canti, e da lontano soltanto il pianto di qualche bambino, troppo breve, nelle case del paese dove dovevano essere le donne.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma era proibito, agli uomini attendati, di recarsi in paese. La notte le macchine rombavano sui ponti, a seconda del vento giungeva il crepitìo della fucileria della linea, che pareva lontana, e tutto insieme era fracasso d’un mare. A seconda del vento sembrava che gente discendesse precipitosamente sparando dai monti; poi che di nuovo ritornasse su correndo.","NO"
"Alvaro_Corrado-Vent_anni-1930","Alvaro Corrado","Vent anni","1930","Si vedevano salire laggiù i razzi che scrutavano quel pezzo di terra alto e pietroso come un paesaggio lunare; e sembravano i fuochi d’una sagra, quando di lontano si vedono nelle campagne estive, d’un paese che fa la sua festa: ognuno che guarda da lungi immagina il fruscìo che li accompagna nel loro viaggio per cielo, e il brusìo della folla. Erano finite le esercitazioni sull’attacco frontale, affidati ad altri i lavori delle trincee di ripiegamento. Una notte, verso il venti di luglio, il battaglione passò l’Isonzo, e passarono contemporaneamente il fiume, ai lati, sugli altri ponti, gli altri battaglioni.","NO"
"Alvaro_Corrado-Vent_anni-1930","Alvaro Corrado","Vent anni","1930","La notte era bella, si vedeva qualche stella cader giù, fiore dei felici giardini del cielo. La strada era gialla nella notte, e parlottando i soldati la vedevano svolgersi con vaghi pensieri di vecchie strade notturne, dove pare che rimanga il ricordo dei canti, delle parole, dei rumori dei carri del giorno. Camminavano per le vecchie strade d’amore, e per quelle dalle quali non si sapeva più se si tornasse indietro.","YES"
"Alvaro_Corrado-Vent_anni-1930","Alvaro Corrado","Vent anni","1930","In quell’ora il vicino di fila era un amico, quello davanti una guida, quello di dietro una fatica; senza faccia, amici dei tempi remoti; ad essi si dicevano le cose irragionevoli, puerili, segrete, delle notti giovani. Gli ufficiali più giovani, ora che la strada sospingeva tutti, si cercavano tra le righe aperte, e discorrevano anche loro. Erano discorsi labili, difficili da ricordare poi.","NO"
"Alvaro_Corrado-Vent_anni-1930","Alvaro Corrado","Vent anni","1930","E tuttavia rimaneva l’impressione d’essersi detto tutto. Anche il capitano, rigido e chiuso, che aspettava di essere nominato maggiore, anche lui sentiva il bisogno di accostarsi a qualcuno, e di sentirlo parlare, di parlare egli stesso. Che voci da veglia, al buio, nei paesi estivi, quando la gente non prende sonno, e sulle soglie delle case o sulle terrazze tende la fronte alla brezza delle valli respiranti fresche.","YES"
"Alvaro_Corrado-Vent_anni-1930","Alvaro Corrado","Vent anni","1930","Quelli che avevano fatto già le battaglie del giugno si distinguevano tra i più silenziosi, ragazzi respinti agli esami d’estate, e che tornassero a quelli dell’autunno. Fabio marciava solo in mezzo alle righe aperte; come molti altri, pensava soltanto che la notte era bella e fresca, e che doveva ricordarsi di qualche cosa che non riusciva a ritrovare. Che cosa, gradevole, gli era passata un attimo prima per la mente, e poi era dileguata come un uccellino da un albero, lasciando di sé soltanto l’oscillare del ramo?","YES"
"Alvaro_Corrado-Vent_anni-1930","Alvaro Corrado","Vent anni","1930","Una voce accanto a lui domandò: “Siamo già nei luoghi delle battaglie, signor tenente?” Come se facesse da guida a un bambino, rispose: “Qui intorno ci sono le artiglierie, e la notte non sparano perché altrimenti la fiamma le scoprirebbe e il nemico le batterebbe. Da lassù, quando ci sono i grandi bombardamenti, notte e giorno, si vede come un ferro di cavallo rovente ai piedi dei colli.” Qua e là in quel buio si sentiva parlottare, sigarette si accendevano e cadevano descrivendo una sottile parabola; qualche voce, come di sottoterra, domandava: “Granatieri?” “Fanteria,” rispondeva una voce, più voci, fino a che l’ufficiale non interveniva a far tacere quel chiacchiericcio. Più oltre una voce domandava: “Cambio?” “Sì, cambio!","NO"
"Alvaro_Corrado-Vent_anni-1930","Alvaro Corrado","Vent anni","1930","Fanteria.” La voce nell’ombra ribatteva: “Granatieri di Monfalcone,” come per presentarsi, e in quelle parole era l’accento di chi ha aspettato lungamente. La stessa voce di prima, dietro a Fabio, disse peritosa: “Che bella notte!” Fabio rallentò il passo e si trovò all’altezza di quello che aveva parlato. Andò per un poco in silenzio accanto a quest’uomo, e guardando al compagno di fila di costui, che marciava lungo il margine opposto della strada, domandò: “Come va, Stefanoni?” “Benone,” rispose una voce profonda d’uomo, “benone!” Costui era un omino curvo sotto lo zaino, con un grosso paio di baffi bianchi come li aveva portati il re Umberto.","NO"
"Alvaro_Corrado-Vent_anni-1930","Alvaro Corrado","Vent anni","1930","“Se siete stanco, Stefanoni, potete posare lo zaino sulla carretta.” “Oh, no, perbacco!” rispose l’uomo. Ma incespicava spesso, e l’uomo della fila dietro alla sua gli disse: “Se sei stanco, Stefanoni, te lo posso portare io il fucile.” “Oh,” replicò l’uomo, “se vuoi che ti porti il tuo, piuttosto.” Stefanoni era un volontario di guerra, arrivato al reggimento due giorni avanti, insieme con altri; due di costoro erano stati destinati al plotone di Fabio, uno era Stefanoni, tipografo, romagnolo, di cinquant’anni, l’altro un ragazzo di diciannove, che Fabio aveva veduto un’altra volta, in casa di Eva Ammeri: Vitali Romano, venuto da San Paolo nel Brasile, ma dalmata e soggetto all’Austria. Era uso mutare il nome a questi volontari di guerra irredenti perché se fossero caduti in mano al nemico non fosse facile identificarli, altrimenti li avrebbero passati per le armi.","NO"
"Alvaro_Corrado-Vent_anni-1930","Alvaro Corrado","Vent anni","1930","Perciò Vitali Romano si chiamava ora Vitale Guerra, e come tale, e nato a Roma, era iscritto nel ruolino di Fabio. Stefanoni era un tipografo, di Romagna, repubblicano come a quei tempi erano repubblicani gli insofferenti, e un certo nucleo ancora erede di certi ideali del Risorgimento. Altri volontari arrivati nel battaglione c’erano, e un istriano roseo, biondo, uomo, con un nome ostrogoto; e uno nato in Francia, da emigrati, che parlava soltanto un suo francese pulito e spavaldo.","NO"
"Alvaro_Corrado-Vent_anni-1930","Alvaro Corrado","Vent anni","1930","Questo gruppo d’uomini era arrivato con delle uniformi troppo verdi (i fornitori non riuscivano a fabbricare stoffe di un colore unico, e il verde subiva un’infinità di toni, dal grigio al verdone); Fabio accolse i suoi come i semi erranti d’un fiore festoso, in un campo di grano uguale. Ne fu subito gelosissimo, e vedeva con fastidio che qualche volta si accompagnavano a quelli che avevano conosciuto la prima linea; e specialmente con quel tale Pezza, il soldato che portava i generi di conforto sotto il fuoco, prima dell’avanzata, e che era al corrente di tutto quello che succedeva nel plotone. Ne era geloso non per altro, ma perché, con un sentimento paterno che sentiva assai più grande di lui e della sua esperienza, voleva che arrivassero, dove erano destinati, insensibilmente, trascorrendo quei giorni o quelle ore che li distaccavano dalla prova, con l’attesa felice d’un’infanzia, proprio come si fa coi figli quando sono ragazzi, che si accompagnano alle soglie della gioventù senza scoprir loro del mondo altro che la faccia serena, lasciando che il domani venga e scopra da sé l’altra e i misteri della vita virile, come una stagione coi suoi richiami; e poi i ragazzi si volgeranno indietro ai felici inganni e alle illusioni, grati a chi ha saputo preservarveli fino in fondo.","YES"
"Alvaro_Corrado-Vent_anni-1930","Alvaro Corrado","Vent anni","1930","S’era stabilita fra i due volontarii e l’ufficiale una corrente di simpatia che non aveva bisogno di parole; la loro stessa premura nell’obbedire, e lo zelo eccessivo egli doveva moderarli per timore che suscitassero risentimenti negli altri soldati. Col popolo italiano l’eccesso di zelo fu sempre una cattiva tattica e impopolare; non si sa perché, ai suoi occhi confina con la ingenerosità e la bassezza. Nelle gerarchie superiori uomini come questi erano sospetti di rappresentare correnti rivoluzionarie.","YES"
"Alvaro_Corrado-Vent_anni-1930","Alvaro Corrado","Vent anni","1930","e quindi tenuti a bada. Prima di partire da Ruda si era saputo che a uno di questi volontarii, in un altro reggimento, erano stati applicati quindici giorni di ferri di campagna; costui era un famoso socialista milanese, morì poi da valoroso, il suo nome oggi è ricordato. I soldati poi, che odiavano ogni manifestazione retorica del paese, con un odio naturale e istintivo, vedevano in questi uomini la conseguenza estrema di quella retorica, sebbene a torto, perché i retori più veri erano rimasti a casa, contenti del titolo di ‘aver voluto la guerra’, convinti della loro funzione di alta politica, e della loro necessità nella difesa interna del paese.","YES"
"Alvaro_Corrado-Vent_anni-1930","Alvaro Corrado","Vent anni","1930","Sembrava arrivato il tempo delle grandi azioni diplomatiche, e molti giornalisti erano divenuti dei Cavour. A questa luce, i soldati stimavano costoro dei ragazzi che avessero ecceduto, tanto più che si credevano essi soli capaci di durare e di soffrire con l’orgoglio che il lavoratore ha della sua opera, il manovale della sua fatica, il popolano della sua capacità a durare. Si sentivano isolati dal paese, anche se questo lo accompagnava coi suoi voti, ma pareva a loro che questi voti andassero piuttosto all’immagine d’un esercito che non era mai esistito, che non era quello cui appartenevano loro, ma un altro, leggendario, festoso, garibaldino, ed era proprio questa sovrapposizione letteraria che essi odiavano, come tutti i sentimenti falsi che tuttavia si coltivavano, e di un odio istintivo.","YES"
"Alvaro_Corrado-Vent_anni-1930","Alvaro Corrado","Vent anni","1930","Del loro dovere avevano fatto un privilegio. Fabio doveva difendere i due volontarii dall’avvertire la diffidenza che li circondava. Riconosceva in questi, e specialmente in Vitale un sé stesso di ieri, lo sentiva sensibile, e in qualche modo gli pareva che avesse qualche cosa di Attilio Bandi, e con Attilio aveva talvolta l’illusione di parlare.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma Vitale invece sapeva tutto, era cosciente, non aveva nulla di garibaldino, bensì di cristiano, ed erano in lui in sommo grado certe attitudini cristiane del popolo in guerra, che erano quelle di soffrire, e di cercare nella stessa sofferenza una liberazione. Quello che era inconscio nei soldati, in Vitale era coscienza. Il giorno stesso del loro arrivo al plotone, Vitale s’era trovato con lo zaino mezzo vuoto, e la mantellina scorciata di quattro dita; certo da qualcuno che s’era voluto fare un paio di mollettiere; Vitale ne era rimasto sconvolto, e denunziando questo fatto al suo ufficiale aveva le lagrime agli occhi.","NO"
"Alvaro_Corrado-Vent_anni-1930","Alvaro Corrado","Vent anni","1930","Certo, doveva esser geloso della sua roba come d’una consegna solenne, d’un risparmio sudato da una madre diligente e povera. Fabio minacciò di frugare in tutti gli zaini, alla fine il soldato Pezza, proprio quel tal portatore, che si trovava in guerra a suo agio, meglio, diceva, che al suo paese, dichiarò d’esser lui l’autore del fatto, ma tanto per salutare un nuovo arrivato coi sistemi del reggimento e della vita militare delle caserme. La roba fu riconsegnata al suo proprietario, il quale fu mortificato di aver preso troppo sul serio uno scherzo, e, anzi una specie di rito soldatesco.","YES"
"Alvaro_Corrado-Vent_anni-1930","Alvaro Corrado","Vent anni","1930","Da questo momento Fabio capì con che uomo sensibile aveva da fare; quanto a Stefanoni, gli piaceva di stare fra i giovani, tornato giovane, ostentando in sommo grado quello che nei giovani è natura, spensieratezza, facoltà di adattamento, nostalgia eterna delle donne; era arrivato a riconoscere che il regime monarchico aveva del buono, ma che lui, Stefanoni, era uomo di carattere e non si sentiva di smentire le opinioni dei suoi nonni, repubblicani fin dal tempo di Roma, diceva; e faceva uno strappo e un’eccezione per questo re, un galantuomo, diceva, e i galantuomini vanno rispettati. Ma a guardarlo meglio, quando ansimava, nei lavori e nelle marce, si sentiva come son cattivi gli anni, e lo si sarebbe voluto giovane. Vedersi guardato quando era in tali condizioni, si volgeva sorridente e trafelato, con occhi che volevano farsi perdonare, ed era questo un atto pudico, come di donna sorpresa in un atteggiamento non bello.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma Vitale era un altro tipo: era contento di avere un superiore e d’obbedire, che il suo superiore fosse Fabio; contento di aver messo mano, sia pure per una giornata, alla trincea di ripiegamento, contento di stare e di marciare, e che tutta quella terra fosse Italia. Da lontano l’aveva creduta piccola, ed ecco era vasta, c’erano città e castella, e regioni diverse, e opposti caratteri, e dove la terra era breve, grande era la storia; aveva veduto Roma e si compiaceva dei vecchi luoghi comuni che per lui suonavano nuovi: la Città Eterna. Veramente tutto quello che sembrava usato ed elementare, per lui era nuovo; faceva conoscenza con le cose come un bambino.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio doveva indirizzarlo. Fabio sentiva quasi la responsabilità di quanto accadeva intorno, e voleva che tutto corrispondesse alle idee di Vitale, o ai concetti di Stefanoni, che alla fine era tutt’uno. Difatti erano molto amici, questi due, e quella notte, dovendo marciare a righe aperte, la strada li divideva, stavano in silenzio, e forse gli stessi pensieri li univano.","NO"
"Alvaro_Corrado-Vent_anni-1930","Alvaro Corrado","Vent anni","1930","Il battaglione non andava in linea; il comando della brigata si stabiliva a Polazzo, alcuni reparti del reggimento andavano a occupare la posizione di Vermegliano, il quarto battaglione rimaneva sotto Redipuglia, in terza linea, in un angolo morto formato dallo scoscendimento della montagna. Il paesaggio non offriva che qualche casupola distrutta con la facilità con cui il cannone riduce a mucchi informi di calcinacci le casucce rustiche; le pareti rimaste in piedi erano scalfite dalle pallottole, vi si leggeva il numero d’un reggimento, una data, un appello, un nome di donna. Sotto la roccia dello scoscendimento, c’era in piedi una casupola, non toccata perché al riparo, una semplice stanza a terreno, e si sapeva che qui c’era un ufficiale medico, e la casupola era un posto di medicazione, un ospedaletto avanzato.","NO"
"Alvaro_Corrado-Vent_anni-1930","Alvaro Corrado","Vent anni","1930","Il rumore della guerra era vicino, ottanta metri più in alto; lo si sentiva di là, attraverso la parete di roccia, rumore di operai che scavano una galleria, e il cannone, al colpo di partenza, faceva appunto un battito, come di chi cerca ciecamente l’uscita in un tunnel che sta per aprire l’ultimo diaframma. Qualche pallottola scendeva spenta, come un messaggio stanco; le batterie dei medii calibri, ai piedi dell’altopiano, rumoreggiavano vicino, si sentiva il tonfo che facevano i proiettili all’arrivo, e battevano sulla terra come per avvertire che erano arrivati. Qualche aeroplano nemico sorvolava il campo di battaglia con le sue ali di falco, andava scrutando le retrovie fra le nuvolette degli shrapnels che lo costellavano per tutta la strada, e formavano qualche cosa che somigliava a quei piedistalli di nuvolette su cui si posano gli angeli di certe figure sacre, che sono soltanto testa ed ali.","NO"
"Alvaro_Corrado-Vent_anni-1930","Alvaro Corrado","Vent anni","1930","Gironzavano come vespe su un campo dove si vendemmia. Per chi lo aveva conosciuto prima, il fronte faceva più rumore, non altrimenti che una cascata d’acqua, magra d’estate, d’autunno strepita piena; e come su una corrente impetuosa, sul flutto perpetuo del fuoco, gli uomini erano trascinati via, portati alla deriva, e nuovi uomini vi si trovavano impigliati a loro insaputa. Come in ogni cosa definitiva della vita, era difficile avvertire il trapasso, da questa plaga dove la battaglia rumoreggiava col fragore degli incendii, all’altra dove l’uomo faceva perpetuamente gli stessi atti, cadere e rialzarsi, andare avanti e indietro, appiattarsi e risuscitare, e non sentiva più che una pallottola che lo andava cercando, come se portasse inciso il suo nome.","NO"
"Alvaro_Corrado-Vent_anni-1930","Alvaro Corrado","Vent anni","1930","Giù la testa, ventre a terra, avanti, indietro, erano gli eterni ammonimenti ripetuti in tutti i toni. Cominciò, appunto come una corrente in una giornata di pioggia, a scaricarsi, attraverso il vallone che scendeva dalla linea alla pianura, il viavai dei feriti. Era vero che ogni compagnia aveva i suoi portaferiti, otto o dieci per ogni trecento uomini, ma questi nuclei erano scomparsi, fusi nella grande massa degli uomini che combattevano, ogni soldato era combattente e infermiere, e si era stabilita una tacita solidarietà per cui quelli che rimanevano nelle seconde linee soccorrevano coloro che pervenivano dalle prime.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma quelli che potevano, e anche quelli che non potevano, si trascinavano da sé fuori della zona del fuoco, ognuno con le sue piaghe brucianti, stupiti del loro stesso sangue, come bambini che si sono fatti male, e, non avendo nessuna nozione del corpo umano, guardano la goccia di sangue che sprizza da un dito, come se vi dovessero veder uscire il loro cuoricino. Altri erano poi portati sulle spalle dai loro compagni, dagli amici fedeli, dal vicino di linea, da un ferito men grave che dovesse riprendere la via del ritorno. Non si sentiva un lamento, non un grido.","NO"
"Alvaro_Corrado-Vent_anni-1930","Alvaro Corrado","Vent anni","1930","Le ferite non bruciavano ancora, non si era avvertita che una piccola scossa, come se una ruota si fosse rotta in qualche parte, non si sapeva dove, del misterioso corpo umano che in quel luogo era cosa prodigiosa e fragile. Questa vicenda d’uomini dagli occhi di animali sofferenti, in cui il dolore è qualche cosa di assai più grande di loro, e come il tocco di una mano divina, il risveglio a qualcosa di superiore, scendeva in fila indiana, l’uniforme atteggiata nei modi più bizzarri, dagli strappi, dagli adattamenti, dai rimedii, anche dai fantasiosi ornamenti, e si destavano in loro i bisogni primitivi dei trofei e degli amuleti, come ne sa suggerire l’imminenza del pericolo e della morte. Sembrava la variopinta schiera d’un esercito primitivo, abbigliata in costume, e in questi costumi, eterni come la storia delle guerre, ognuno portava, fermandosi davanti alla casupola dell’ospedaletto da campo, la sua ferita come un dono.","NO"
"Alvaro_Corrado-Vent_anni-1930","Alvaro Corrado","Vent anni","1930","Lo strano presepe. Uno portava sulla mano aperta la piaga d’una pallottola esplosiva che gli aveva trasformate le dita, tenute a pochi filamenti muscolari, nella corolla d’un maligno fiore tropicale, un altro aveva una lucente scheggia, che pareva d’argento, conficcata nell’orecchia, un altro aveva sentito entrare una pallottola in qualche parte del petto, e non sapeva di dove fosse uscita. Mendicanti alle soglie d’una chiesa rustica, ora siedevano, quelli che potevano, pazientemente in terra, aspettando il turno, guardandosi la piaga con la fissità d’uno che ha ricevuto un dono di cui non conosce il valore.","NO"
"Alvaro_Corrado-Vent_anni-1930","Alvaro Corrado","Vent anni","1930","Aspettavano, zitti; ma poi, entrando fra quattro mura, sembrava che, varcando le soglie d’una casa, le stesse pareti suggerissero l’idea del dolore, come se lo si imbattesse annidato nelle case degli uomini, sentimenti rimasti attaccati alle pareti, agli angoli bui, al focolare, al posto dove il letto d’un tempo aveva lasciato una striscia bruna lungo il muro. Là dentro, come tra un gregge al chiuso, c’era un plorare e un chiamare, in cento dialetti, in mille intonazioni, e chi piangeva come un fanciullo o chi minacciava qualche cosa d’invisibile, forse il suo stesso dolore, e chi parlava parlava come un bambino che spiccica le parole. Nei giacigli finitimi si discorreva, e senza guardarsi (oh, impressione della voce umana, da un letto vicino dove c’è uno che forse non si leverà più) e si domandavano chi fossero.","NO"
"Alvaro_Corrado-Vent_anni-1930","Alvaro Corrado","Vent anni","1930","E, anche, di dove fossero. Ed ecco che un infermiere, l’unico infermiere, passava con un taccuino fra quei giacigli, domandava: Come ti chiami, di dove, e come si chiama tuo padre. Quasi che quest’appello, e il nome detto forte, come davanti a uno che distribuisse la sorte, fosse un richiamo alla vita, cessavano le grida, e dai giacigli dove le voci erano più fioche e da quelli dove c’era un delirio loquace, proprio di certi feriti, s’invocava: “A me il nome, a me!” E come parlavano!","YES"
"Alvaro_Corrado-Vent_anni-1930","Alvaro Corrado","Vent anni","1930","Alcuni buttavano parole e sangue in un delirio alto e felice, parlavano col vicino, con l’infermiere, interpellavano il medico dandogli del tu, dicevano cose insensate e lontane. “Anche a me il nome; perché non mi chiedi il mio nome?” gridava un ufficiale a metà levato, come se fosse stato dimenticato. Ma l’infermiere, col tono di chi fa un complimento, di chi parla a un gran signore che ha ancora da spendere, mormorò: “A lei è inutile domandare il nome, perché lei vivrà.” E tuttavia quelli che non erano interrogati rimanevano delusi, come se non si volesse saperne di loro, di segnarli in un libro che, chi lo sa perché, sembrava assai importante.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio aveva allontanato i suoi soldati da quello spettacolo; due fitte ali d’uomini avevano assistito sulle prime a quel pellegrinaggio, e le domande che si incrociavano erano queste: “Sono andati avanti?” Ma nessuno di quelli che tornavano lo sapeva. Per i soldati sulla linea del fuoco, avanti e indietro sono concetti che non esistono; esiste soltanto l’idea del movimento. Il pellegrinaggio era stato pieno come il torrente rovinoso nato dalle grandi piogge in montagna, e in qualche punto aveva addirittura ostruito il vallone col corteo dei feriti più gravi che si trascinavano sui gomiti o sulle ginocchia.","NO"
"Alvaro_Corrado-Vent_anni-1930","Alvaro Corrado","Vent anni","1930","Fabio aveva veduto Vitale e Stefanoni sulle soglie dell’ospedaletto, e dispose che rimanessero là di guardia e non vi facessero accostare nessuno. “Tanto,” aggiunse, “a voi non deve fare impressione.” Vitale lo guardò coi suoi occhi puri e limpidi e rispose: “È la guerra, signor tenente. Non siamo bambini.","NO"
"Alvaro_Corrado-Vent_anni-1930","Alvaro Corrado","Vent anni","1930","E ormai sappiamo tutto.” Il medico si affacciò sulla porta con le maniche della camicia rimboccate, la camicia sul petto sporca di sangue, e disse fastidioso: “Ma perché lasciano i soldati davanti a uno spettacolo come questo? È molto peggio che mandarli in linea.” Ma levando gli occhi sul soldato che stava di guardia davanti alla soglia della porta lo riconobbe, e questi riconobbe il tenente medico, il dottor Cirillo Ammeri. Anche Fabio lo riconobbe con stupore.","NO"
"Alvaro_Corrado-Vent_anni-1930","Alvaro Corrado","Vent anni","1930","Il medico voltò le spalle, e riprese a curare i feriti. L’infermiere, affacciandosi sulla porta a buttare una catinella piena di acqua e di sangue, disse: “Io non so come fa questo povero medico. Sono tre giorni che non mangia, e io gli devo somministrare qualche biscotto perché ha le mani continuamente impegnate, non ha neppure disinfettanti né bende abbastanza, e ha sacrificato tutta la sua biancheria per fasciare i feriti.","NO"
"Alvaro_Corrado-Vent_anni-1930","Alvaro Corrado","Vent anni","1930","Si è fatto male a un dito estraendo una scheggia di granata. Lavora come se avesse la febbre, e ne ha salvati, quanti ne ha salvati. Io sono pratico di questi posti di medicazione, e so che molti medici si sono arresi all’impossibilità di curare tutti, e chi guarisce, guarisce proprio da sé.” Fabio e Vitale avevano riconosciuto il dottor Ammeri piuttosto come un’impressione che dai lineamenti, o meglio dall’espressione di quegli occhi, indimenticabili a chi li aveva veduti una volta, riparati dietro ai grossi occhiali come belve in una gabbia, pronte a scattare mal rassegnate ancora alla prigionia.","NO"
"Alvaro_Corrado-Vent_anni-1930","Alvaro Corrado","Vent anni","1930","Ma ora tutta la sua persona non spirava che una grande stanchezza, stava attento alle ferite come se le interrogasse, e gli parlassero un linguaggio segreto, guardava il paziente negli occhi che lo spiavano con quell’aria difficile e acuta dei contadini durante le diagnosi delle malattie, perché sanno che raramente ne sono colpiti, e, quando lo sono, e si rassegnano a presentarsi al medico, temono un pronostico troppo grave. Operava febbrilmente con le mani nude, impastava quel sangue e quella materia ricercando i fili spezzati della vita. A chi gridava più forte rispondeva con la voce di chi assiste un parente malato: “Ora vengo, vengo subito.” Siccome Fabio era rimasto fuori della porta, gli disse volgendosi, mentre faceva una facile bendatura: “Queste ferite ai polmoni sono ben curiose; guariscono in dieci o quindici giorni, e non si direbbe.","YES"
"Alvaro_Corrado-Vent_anni-1930","Alvaro Corrado","Vent anni","1930","Non abbiamo servizi sufficienti per trasportare questa gente, e quelli che si salvano possono salvarsi qui o niente. E siamo attrezzati soltanto come un posto di medicazione.” Verso sera il dottor Ammeri pregava il comandante di battaglione che concedesse qualche uomo per trasportare i feriti più gravi all’ospedaletto di guerra di Polazzo, abbastanza attrezzato; superate le prime obiezioni d’una chiamata improvvisa sulla linea, il maggiore concesse. Cominciò sul far della sera un pellegrinaggio d’uomini che, a due a due, su teli da tenda e anche su mantelline, portavano i feriti più gravi, e camminavano al passo per non scuoterli troppo; altri accompagnavano al braccio i feriti alle gambe.","NO"
"Alvaro_Corrado-Vent_anni-1930","Alvaro Corrado","Vent anni","1930","Pochi feriti disperati che vaneggiavano erano rimasti nella casupola; Cirillo Ammeri misurava la stanza su e giù, tra quei giacigli. Ora si accorgeva che la ferita che si era fatta al dito era profonda, la scheggia della granata che aveva estratto gli aveva fatto un taglio netto, e gli batteva febbrile. La serata estiva era bella, c’era una bella luna chiara (chiara chiara come te!)","YES"
"Alvaro_Corrado-Vent_anni-1930","Alvaro Corrado","Vent anni","1930","che illuminava la pianura distesa, dove gl’insetti sussurravano tra l’erba; si levavano contro la luna le vuote finestre dei muri rimasti in piedi dei casolari intorno; nei luoghi degli accampamenti e dei bivacchi le scarpe abbandonate e gli stracci sembravano i resti materiali di cui s’erano spogliati gli uomini prima di volare avanti. Un altro gruppo d’uomini era venuto a dividere quella vita provvisoria delle terze linee, ed erano i cosiddetti complementi: soldati, graduati, ufficiali, che provenivano dalle istruzioni sommarie delle caserme, e mandati al fronte a riempire i vuoti dei combattenti. Era una mescolanza di elementi diversi, di diverse regioni, di diverse età; gli ufficiali giovani, specialmente, provenivano talvolta da altri fronti, e appena scesi a riposo, si trovavano di nuovo mandati da reggimento a reggimento, poi messi tra l’informe nucleo dei rinforzi e rimandati in linea.","NO"
"Alvaro_Corrado-Vent_anni-1930","Alvaro Corrado","Vent anni","1930","Come in un mucchio di sementi si trovano quelle, diverse, delle piante che nei seminati fanno un loro vago fiore rompendone la monotonia e il senso di necessità, così fra costoro cominciavano a trovarsi soldati della milizia mobile, con l’abito marrone e le mostrine rosse che li distinguevano. Erano generalmente uomini dai baffi grigi, che sedevano pensierosi in quel vestito che si credeva non avrebbe mai veduto il fuoco, coi fucili vecchio modello, e gli ufficiali col loro tono di vecchia milizia: costoro, tra i pensieri rimasti alla terra lontana e subito abbandonata, vedevano quella vita intorno a loro, e quelle occupazioni, come se fossero cose di gioventù, che a loro non dicevano nient’altro se non che ricordi; avevano cose molto più serie da pensare: la casa, la moglie i figli, il padre troppo vecchio ormai; avevano una forma d’obbedienza umana di gente che sa cosa sia la vita; all’ordine di stare stavano, di partire, partivano; anche le fucilate, le cannonate, la prima linea, le ferite, anche la morte, cose del mondo giovane. Non levavano neppure la testa; intorno a loro si faceva un gioco da un pezzo dimenticato, infanzia e gioventù.","YES"
"Alvaro_Corrado-Vent_anni-1930","Alvaro Corrado","Vent anni","1930","Anche la morte in guerra, cosa dei vent’anni. Agli ordini si levavano con quell’aria di gente dei paesi, quando dicono: Togliamo il disturbo. A uno di questi ufficiali era stato detto una volta di andare a vedere se il reticolato nemico avesse qualche varco: vi andò come a passeggio, ignaro del fuoco e dei pericoli, ignaro del nemico, si era accostato alle linee nemiche, vi trovò il reticolato, lo scrollò come si fa con un cancello per vedere se è aperto.","YES"
"Alvaro_Corrado-Vent_anni-1930","Alvaro Corrado","Vent anni","1930","Chiuso. Era stata tanto sorprendente quell’apparizione, che il nemico aveva cessato il fuoco, e quest’uomo era potuto rientrare incolume nelle linee, troppo tardi perseguitato dalle fucilate di chi si era riavuto dalla sorpresa. E questa non era audacia.","YES"
"Alvaro_Corrado-Vent_anni-1930","Alvaro Corrado","Vent anni","1930","Era l’uomo già maturo, per cui la guerra era cosa dei giovani: e chi avrebbe potuto prendersela con un padre di famiglia? Amicizie d’un’ora subito interrotte, che diventavano amicizie di tutta la vita, senza che gli amici sapessero l’uno il nome dell’altro, e tuttavia erano sicuri che un giorno si sarebbero riveduti, si sarebbero presentati la moglie e i figli, e avrebbero bevuto insieme un bicchiere. Più che i nomi rimanevano impressi nella mente i paesi; si sarebbero cercati, un giorno.","YES"
"Alvaro_Corrado-Vent_anni-1930","Alvaro Corrado","Vent anni","1930","O bastavano, questi rapporti fuggevoli, a stabilire in qualcuno un’opinione su una regione fino a quel giorno considerata misteriosa, e a far dire che, in fondo, i settentrionali sono molto umani, e che non è vero che i meridionali sono dei fannulloni, e invece hanno dell’iniziativa, e hanno anche una terra ricca oltre che bella. Costoro erano, giorno per giorno, ora per ora, assottigliati dalle richieste di rinforzi; era un flusso perpetuo fra arrivare e partire; erano, presso i nuclei ordinati e chiusi delle compagnie e dei reggimenti regolari, come famiglie dove mancassero i maggiori, famiglie di orfani. Erano quelle di cui aveva detto un soldato trafelato e stanco, a un superiore che l’interrogava: Noi siamo le truppe fresche.","YES"
"Alvaro_Corrado-Vent_anni-1930","Alvaro Corrado","Vent anni","1930","Reduci di battaglie e ragazzi coscritti si mescolavano, comandati spesso da un sottotenente anch’egli destinato come gli altri a riempire un vuoto che si formava sulla linea di combattimento, occupare il posto ancora caldo d’un caduto, mangiare la mensa destinata a lui, ritrovarsi tra facce nuove, e tra uomini nuovi comandare, farsi obbedire, cosa anche più difficile, per cui occorrevano qualità di simpatia umana che talvolta venivano fortunatamente dall’età giovine di uomini come questi. L’afflusso di costoro divenne più scarso dopo qualche giorno, il fronte li assorbiva a ogni giornata, e il cannone si sentiva come una enorme macchina che macinasse. Si cominciò a dire che anche gli uomini dei reggimenti di seconda linea dovessero, appena richiesti, raggiungere la prima linea e colmare i vuoti.","NO"
"Alvaro_Corrado-Vent_anni-1930","Alvaro Corrado","Vent anni","1930","La guerra di quell’anno era fatta senza economia, come il raccolto di un’annata abbondante in cui ogni cosa della terra è prospera, è buona, è inesauribile. Ma già l’apparizione delle uniformi di quel colore diceva che la guerra si era smisuratamente approfondita, e che in gran parte erano mietuti quelli delle classi più giovani. Con un senso di gelosia naturale, Fabio aveva difeso i suoi uomini da questi prelevamenti; i suoi sessanta soldati erano chiusi come una famiglia e una casa, li conosceva uno per uno come il padre i figli, anche i difetti loro gli erano cari, e di ognuno sapeva su quale sentimento far leva.","YES"
"Alvaro_Corrado-Vent_anni-1930","Alvaro Corrado","Vent anni","1930","La sorte che distribuisce gli uomini nei diversi reparti di un reggimento è sempre armonica, o tale appariva a Fabio, come quella che dà i figli a una famiglia sana: ce n’é d’ogni natura e umore, un uomo completa l’altro, c’è il debole e il forte, il candido e il furbo, quello che si sa sopravviverà e quello che si teme morirà fatalmente. Vitale disse a Fabio: “Bisogna che vada, signor tenente, devo andare.” Il comando invitava i più ardimentosi a formare un drappello che doveva tagliare i reticolati, e questo era parso, ai volontari di guerra, più un comando che un invito. Non si diceva più: I reticolati si tagliano coi petti; ma si erano introdotte certe pinze tagliafili che parevano strumenti d’una potatura.","YES"
"Alvaro_Corrado-Vent_anni-1930","Alvaro Corrado","Vent anni","1930","Il drappello che aveva risposto all’invito si era riunito poco discosto dai ripari, già all’imbocco del valloncello; ciascuno esaminava quelle pinze, e ognuno di quegli atteggiamenti era supremo, giovane, deciso. Era arrivata anche una cassetta che conteneva oggetti mai veduti prima; dovevano essere bombe; a furia di provare si seppe come usarle. Lo scoppio che esse facevano, lanciate poco discosto, dava una singolare ebbrezza, un senso di potere, e le forme loro lusingavano la ingenua fantasia dei soldati.","NO"
"Alvaro_Corrado-Vent_anni-1930","Alvaro Corrado","Vent anni","1930","Avevano forma di bambole, con la vestina di varii colori; la vestina si apriva a ombrello quando cadevano; si accendevano tirando un anello, e qualche cosa di dentro si metteva a girare, con un’impressione di meccanismo di giocattolo. Scoppiavano con un urlo lacerante, facevano fumo. Furono chiamate le ballerine.","NO"
"Alvaro_Corrado-Vent_anni-1930","Alvaro Corrado","Vent anni","1930","Questo era un gioco, rendeva privilegiata quell’azione, e le dava un tono eroico, invincibile. Vitale osservava di lontano queste cose, vide Stefanoni che c’era già in mezzo a curiosare, vide il piccolino che parlava il suo francese pulito e spavaldo, ripeté: “Mi lasci andare, signor tenente. Ci sono i miei amici, e c’è anche l’istriano.” Stefanoni era tornato indietro a informare di quegli strumenti: aveva una bomba nella tasca di tela, al posto del pane.","YES"
"Alvaro_Corrado-Vent_anni-1930","Alvaro Corrado","Vent anni","1930","“Se volete andare, non sarò io a tenervi” replicò Fabio. “Ma state bene attenti.” “Perché aspettare, quando si può andar via?” esclamò Vitale. Ma che stupida frase: State attenti!","YES"
"Alvaro_Corrado-Vent_anni-1930","Alvaro Corrado","Vent anni","1930","Venivano alle labbra di Fabio discorsi che avrebbe voluto fare da un pezzo, che ora si trovava a non aver detto, come un padre che si ripromette sempre di dire al figlio che cosa è la vita, e non riesce mai a cominciare, né sa di dove cominciare; ma già il figlio è grande e si misura da solo col mondo. Voleva dire: “Non è come voi immaginate, e come si vede nei libri di storia, non è come l’immagine che vi ha portati fin qua. È un’altra cosa.” Vitale, trovandosi già nel gruppo di quegli uomini, lo guardò e gli fece un cenno con la mano; improvvisamente si ricordò di aver dimenticato qualcosa, tornò indietro, gli mise tra le mani un pezzo di carta, si allontanò di nuovo.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio diede un’occhiata a quella carta: era una piccola fotografia di Vitale; fatta presso il Colosseo; Vitale vestito in borghese, con un grosso berretto sulla testa, e dietro erano scritte queste parole: “Al tenente Luca Fabio: il sacrificio è più bello della gloria.” Vitale aveva capito tutto, sapeva tutto, e appunto perciò partiva, voleva partire. Come poteva illudersi, Fabio, che egli non avesse capito che cos’era questa guerra? Allora si ricordò di come alle volte, nei loro discorsi, egli si era avvicinato cauto e circospetto a quell’argomento, come infine non fosse mai riuscito a descrivere quello che era la guerra, fino a che Vitale non lo interrogò più, allo stesso modo dei ragazzi che a un certo punto della vita non fanno più domande curiose e imbarazzanti.","YES"
"Alvaro_Corrado-Vent_anni-1930","Alvaro Corrado","Vent anni","1930","E ora si ricordava delle parole dette e dei discorsi, dei silenzi, di certe sere mute, in cui non si riusciva a dire una parola, delle occhiate che si erano scambiate alla vista di certi feriti. E tuttavia, con un piacere segreto, come se non avendogli mai parlato della guerra gli avesse celato anche il momento supremo di essa, e bello per un uomo come Vitale, pensava a quando Vitale sarebbe uscito fuori delle linee, più oltre, dove si respirava un’altra aria, si scorgeva di nuovo il miraggio d’un mondo profondo, là dove si può correre liberi e leggieri, dove l’aria è sottile e inebriante, si pensa di non posare altro che laggiù nei boschi verdi, dietro un muricciolo che fa da argine a un campo ancora ordinato con le sue piante; poi il miraggio svela il suo inganno, sotto il fuoco non si pensa più, si stringe la propria vita come una preda, come un peso da traghettare, e l’ultimo pensiero rimasto nella memoria si ripete meccanicamente; questo pensiero è la felicità, e non è altro che il seguente: ‘Questa sigaretta non tira, deve essere umida’; o quest’altro: ‘Non sarà guasto questo fucile?’ Riuniti tutti, ancora di qua, parevano già inverosimilmente lontani: le loro voci risuonavano come in un’aria sorda di neve, e le loro risa e il loro richiamo. Intenti a riempirsi di bombe la tasca da pane, a stringersi d’un buco il cinturone, non guardavano più quelli che avevano lasciati, al riparo dello sbancamento del terreno, come se si fossero congedati e non volessero rinnovare un saluto definitivo; eppure che cosa sarebbe costato a Vitale, a Stefanoni di volgersi a Fabio, ai compagni di poco prima; e l’ultima impressione doveva esser quella che rimaneva definitiva nella mente, come accade a chi si separa da una persona amata, per un lungo viaggio, ed ella non si ricorda intenta alle operazioni della partenza, di volgere, a chi rimane, un ultimo sguardo.","YES"
"Alvaro_Corrado-Vent_anni-1930","Alvaro Corrado","Vent anni","1930","Aria attenta e diligente, aria di gioco di ragazzi, ridevano e scherzavano; ecco, erano scomparsi diggià, non si vedevano più che le piante smosse lungo il valloncello ombroso, e anche questa partenza dava la voglia di partire. Ecco, Vitale era partito; simile alla vita dell’uomo era quella partenza, quando si stacca dalla casa paterna il figlio, e affronta la vita, il padre ripensa alle strade fatte e agli incontri, rivede la vicenda umana come un inganno in cui il figlio si dibatte, fra persone diverse, gli si presenta mentre traversa una strada affollata, ora è al braccio d’una donna, ed è tutt’insieme in lui invidia, rimpianto, compassione, coscienza come d’un gioco che si sa come va a finire. Questo sentiva Fabio, e lo stesso sentimento del distacco, della gelosia della vita, come se soltanto Fabio fosse degno di viverla e capace di sopportarla, dava a quell’affetto un colore definitivo.","YES"
"Alvaro_Corrado-Vent_anni-1930","Alvaro Corrado","Vent anni","1930","Ora Vitale gli tornava alla mente, ma nell’atteggiamento di tutti quelli che erano partiti, siepe confusa d’uomini, sguardi estremi, occhiate di chi sapeva di non tornare, o di chi era sicuro di tornare. Nulla era più straziante che di poter leggere, in frangenti come quelli, il destino degli uomini. Fabio si era staccato da Vitale come in un tempo della vita i compagni, quando un pur breve congedo è la fine d’un affetto, che rimane ricordo, a quel punto e non oltre.","YES"
"Alvaro_Corrado-Vent_anni-1930","Alvaro Corrado","Vent anni","1930","Ecco, Vitale sarebbe tornato, ed egli lo avrebbe guardato come il padre guarda il figlio che si è sposato, in cui è andato perduto un legame vitale, geloso e indefinibile. Tutti questi sentimenti governavano Fabio, ed erano misti a non si sa qual geloso furore; avrebbe voluto raggiungere il drappello, richiamare i suoi uomini, portarseli via; tutti i sentimenti di affetto, gelosia, protezione, e la stessa rivalità affettuosa che si ha perfino verso le sofferenze sublimi degli amici, che turbinavano dentro. E insomma era qualche cosa di simile all’invidia verso costoro che si cacciavano coscientemente dietro le spalle il destino, come d’una gioventù migliore, più giovane, più animosa di lui.","YES"
"Alvaro_Corrado-Vent_anni-1930","Alvaro Corrado","Vent anni","1930","A vent’anni, sentirsi già tanto vecchio, consumato, geloso della vita, della gioia, della disperazione degli altri, della scoperta che altri fa d’un mondo che noi abbiamo esplorato, di un dolore che noi abbiamo sofferto. Come le generazioni in guerra segnavano differenze profonde! Un anno di distanza fra uomo e uomo bastava a fare due mondi opposti; ma forse quello che lo muoveva di più era la fine di quell’amicizia, come s’interrompeva bruscamente, come già era un ricordo, e lui stesso sentiva di non soffrire abbastanza di quel distacco.","YES"
"Alvaro_Corrado-Vent_anni-1930","Alvaro Corrado","Vent anni","1930","I pochi sentimenti umani che si potevano nutrire in quella circostanza, verso cose e persone reali e presenti, e non verso ricordi, si voleva che durassero eterni, ci si rassegnava male alle loro fasi di fatale declino, ci si aggrappava, più che ai sentimenti e agli uomini, a sé stessi, ancora capaci di soffrire e di sentire. Fabio voleva che questo sentimento suo verso Vitale, verso Stefanoni, verso chiunque del suo plotone, infine, fosse più forte e più doloroso, voleva che durasse. Ultimamente non si era accorto d’essere solo perché Vitale gli aveva fatto compagnia: con lui aveva diviso, per cinque o sei giorni, il ricovero, la mensa, il tabacco, il vino; e questa continua preoccupazione d’un uomo, come d’un fanciullo da educare, lo aveva tenuto in un mondo di sentimenti umani che erano ben più che l’amicizia; se mai, l’amicizia come la intendono gli adolescenti.","YES"
"Alvaro_Corrado-Vent_anni-1930","Alvaro Corrado","Vent anni","1930","Mai come allora aveva provato forte questo sentimento. In Vitale gli piaceva il candore, la fede, l’entusiasmo, il suo non voler vedere altro che quanto della guerra gli piaceva, e come s’intendevano anche senza parole. Nello stesso tempo, aveva l’impressione d’una superiorità, che era quella di vivere senza terrori, senza spavalderie, come un oggetto lanciato nello spazio, e questo gli faceva piacere.","YES"
"Alvaro_Corrado-Vent_anni-1930","Alvaro Corrado","Vent anni","1930","A ripensarvi, i loro rapporti erano stati più di silenzio che di parole, più di occhiate che di pensieri, egli leggeva negli occhi di Vitale come a mano a mano la guerra si profilava nella sua mente, fino a che il flutto dei feriti e l’indistinto gruppo d’uomini destinato a prendere il posto dei morti non gli ebbero parlato chiaro. Allora si accorse del crollo di tante illusioni eroiche, cui egli non poteva mettere riparo, e vide nascere trepidando un nuovo sentimento, assai più bello, più grande, più umano, che era di virile omaggio e di rassegnazione. Quello che in Attilio Bandi era stato subitanea rivelazione, sotto i cui colpi egli aveva appena ragionato, e si era trovato come davanti a una realtà troppo più grande delle sue stesse forze, in Vitale era un’accettazione cosciente e totale.","NO"
"Alvaro_Corrado-Vent_anni-1930","Alvaro Corrado","Vent anni","1930","Vitale gli aveva parlato anche lui di sua madre e di sua sorella; e con un istinto più forte di lui, Fabio vagheggiava questo suo amico come un tutto familiare, poiché anch’egli, come già Bandi, portava in sé qualche cosa di dolce e di femminile, quel tanto di femminile che è in ogni uomo veramente virile. Si trovò ad essersi attaccato a questo nucleo familiare senza conoscerlo, con un sentimento quasi infantile; quello stesso che era inesperienza e debolezza in Vitale lo seduceva, come lo aveva sedotto un tempo, nei libri, il fatto che Achille fosse stato scoperto da Ulisse nascosto fra le fanciulle; ed era per lui il ritorno a un’età paradisiaca, simile a quella delle scuole e dei collegi, quando i compagni si amano con un sentimento innocente, assai più forte e più bello dell’amicizia, un’amicizia d’angeli, di esseri al disopra del sesso; difatti Vitale non aveva mai parlato di donne, e questa purezza era una delle cose che aveva incantato Fabio. I sogni lubrici che nelle ore di noia delle trincee e dei riposi di terza linea assediavano la mente dei soldati, che erano suscitati dall’attesa che diventava un’attesa di rivelazioni paniche, dagli stessi odori della putrefazione, non toccavano Vitale, e neppure fantasticava sugli elementi femminili occasionali che pur in quella vita facevano lavorare l’immaginazione e la depravavano, poiché la vicinanza della morte era una spinta ai pensieri di vita e all’atto in cui si semina la vita; si diceva, per esempio, che ad Aris, in un campo, una donna era stata uccisa da un fondello di granata che bersagliava un aeroplano; questa donna si spingeva sovente fin là per raccogliere certi frutti e certe biade cui aveva indulto la guerra, e s’incontrava di frequente con qualche soldato.","YES"
"Alvaro_Corrado-Vent_anni-1930","Alvaro Corrado","Vent anni","1930","Qualcuno l’aveva conosciuta, ed ella, si disse poi, era rimasta incinta, non si sa di chi. Ora era morta, e l’avevano trovata distesa dietro una fratta. L’impressione, fra tanta morte, che fosse morta una persona d’un altro sesso, faceva pensare.","YES"
"Alvaro_Corrado-Vent_anni-1930","Alvaro Corrado","Vent anni","1930","Altro: in una casa di Soleschiano, un fante, lacero e sudicio, aveva trovato certa biancheria di donna, e aveva pensato di cambiarsi con quella; quest’uomo era paffuto, coi baffi biondi, i capelli a spazzola, si era messo a ballare come fanno le ballerine nei teatri, e quei ricami delle mutande erano strani a vedersi sui peli delle sue gambe; gli astanti ridevano, e quel divertimento era angoscioso. Ancora: un giorno, accompagnando certi feriti a Polazzo, il cannone aveva sventrato una delle poche case rimaste ancora intatte: una collezione di fotografie oscene si sparse per la strada, e feriti e fanti si aggiravano tra queste figurazioni, che al sangue e alle ferite aggiungevano non si sa che lubrico sentimento, schernitore e crudele, quanto lo stesso sangue e la stessa idea della morte. Queste cose Vitale non sapeva e non vedeva.","NO"
"Alvaro_Corrado-Vent_anni-1930","Alvaro Corrado","Vent anni","1930","Altre favole per l’immaginazione dei soldati; si diceva che in un paesello al di là dell’Isonzo, due donne erano chiuse in una casa: nessuno le vedeva, la notte facevano segnalazioni luminose al nemico, che difatti aveva lasciato in piedi quell’unica casa. Vitale invece volgeva il pensiero alle figurazioni che gli erano dovute fiammeggiare nei libri elementari di storia; e quando si era dovuto arrendere all’evidenza di quella guerra: gli uomini che partivano in silenzio, per cui il riposo dopo le lunghe marce era proprio la prima linea, e quelli che scendevano con occhi selvaggi, e quelli che erano scampati e andavano a riposo, nella loro trionfale e miserabile processione di stracci, il senso anonimo della guerra insomma, in cui non un nome, non un atto, parevano abbastanza significativi, in cui anche il sacrificio era anonimo, e il più alto sacrificio, allora non trovò di meglio che correre verso il suo destino. Era, quella, una solitudine infinita, non esisteva che un uomo accanto all’altro, e così di seguito, fino all’ultimo uomo del fronte più lontano; una catena che vibrava di notizie e di pensieri, come un filo di telegrafo; in questa disposizione superiori e inferiori erano separati come da un abisso, e tutti ubbidivano a un ordine che giungeva non si sa di dove ma che aveva il potere di sommuovere ciascuno come un richiamo istintivo.","YES"
"Alvaro_Corrado-Vent_anni-1930","Alvaro Corrado","Vent anni","1930","Intorno a Fabio diecine di diversi drammi vivevano; ma questo di Vitale lo aveva colpito più di ogni altro, perché in Vitale c’era una sproporzione di sogni, una volontà; gli altri era un mondo che conosceva, più leggiero e placato, una sofferenza di vaghe nostalgie, un popolo che si trovava colà come a un sacrificio di più e a una prova di più: questo stato, per quanto mai immaginato, era una prosecuzione di una condizione umana, un lavoro più pericoloso di tutti gli altri per cui ognuno era nato; ma bastava una sera di luna, quieta, chiara, serena, per farli tutti parlottare e canterellare come al loro paese, a gruppi di tre o quattro; e cantando si dimentica; si accordavano le voci, si cantavano nell’orecchio, il vicino ascoltava il vicino come un altro sé stesso, ronzavano lievi i pensieri, già il canto li congiungeva con quello che avevano perduto, ognuno vedeva la sua casa, la sua donna, la sua nostalgia, e bastava intonare: ‘Giovani fresche bocche che baciate…’, il primo verso di una canzone allora diffusa, perché si sentisse quel bacio, fresco, inebriante, immateriale più di ogni altro bacio umano. Il bombardamento che di solito cessava sul far della sera, rinforzò invece al tramonto. Palpitava sui monti il baleno delle cannonate, i brividi di luce ne delineavano il profilo, e pareva che a intermittenza si sprigionasse quella luce da essi, come d’un astro che tramontando lancia il suo lume spegnendosi e crepitando in un mare; intorno, per la pianura, si accendevano a turno le fiamme dei cannoni, segnali luminosi giungevano da un punto alto, come da una nave che navigasse nel cielo, o da una costellazione; di nuovo i pensieri degli uomini vacillavano e non erano più che un ritmo di andare e arrivare, di tornare e ripartire insieme coi proiettili; erano come in una conflagrazione d’astri, anch’essi viaggianti su un astro, e rotolando per gli spazi non era altro in loro che il senso della vita; per rassicurarsi di questo dono parlavano e cantavano a bassa voce sul ritmo di quell’armonia immane.","YES"
"Alvaro_Corrado-Vent_anni-1930","Alvaro Corrado","Vent anni","1930","L’estate, le battaglie passate, e di nuovo il sentimento di doversi preparare alla morte, cosa in cui bisognava ricominciare daccapo volta per volta, e la stanchezza, gli aspri alcoolici e il tabacco, davano un senso di febbre che si destava all’improvviso, come il brivido della malaria; e ciascuno delirava a suo modo, cantando alcuni, parlando all’infinito, altri; in un qualche luogo poco lontano, ma che nella topografia strana dei luoghi della guerra sembrava lontanissimo, si sentiva una voce alta vaneggiare, invocare, bestemmiare, a seconda del ritmo dell’artiglieria: ognuno aveva il suo monologo, le parole ripetute meccanicamente, che venivano istintive alle labbra: ‘Mamma mia! Madonna mia!’, oppure: ‘Dio fante!’ e altre più dure. Era un modo di sentirsi vivi.","NO"
"Alvaro_Corrado-Vent_anni-1930","Alvaro Corrado","Vent anni","1930","Senonché, gli occhi di coloro i quali non avevano conosciuto ancora la guerra, spalancati in quel buio, ad ascoltare le descrizioni che il fuoco alto faceva nel cielo di quel mondo ignoto, e il loro silenzio, aizzavano i più anziani. Qualcuno si consolava descrivendo agli altri gli effetti di quei proiettili, ne diceva i calibri, ne insegnava i soprannomi che erano stati messi ad ogni proiettile: i pettegoli, il treno merci, le marmitte. O cercavano di spiegare quale era il colpo in partenza e quale quello in arrivo, quale quello nemico e quale quello amico, con la vanità d’una guida per un mondo sconosciuto; e il timore vergine dei nuovi era per i vecchi un balsamo e un conforto, un testimone della loro forza e della loro resistenza.","NO"
"Alvaro_Corrado-Vent_anni-1930","Alvaro Corrado","Vent anni","1930","C’era un senso vanitoso della potenza dell’artiglieria amica, come uno che ammiri i fuochi che sono fatti per una solennità in paese. Di quanto poco si contentano le menti semplici e umane, come si consolano con poco, e quanto poco basta per rincuorare gli uomini. Venne un ordine, di far salire in linea i complementi che rimanevano, di rinforzo a un battaglione che aveva subito perdite durante la giornata.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio ebbe l’incarico di accompagnarli, sollecitò anzi questo incarico lui stesso: avrebbe cercato di Vitale, di Stefanoni, avrebbe saputo com’era andata. Sembrava una notte lunare, a sbucare sull’altopiano dal valloncello; era un riflettore della marina che a tratti illuminava la linea, da Monfalcone: la luce arrivava di striscio, rasente a terra, fulgida e vaporosa, come qualche volta si nota sugli altipiani al mattino, quando il sole vi si diffonde che è già alto. Questa luce dava tutto un aspetto insolito al mondo circostante, mostrava la terra come appare agli occhi dei ragazzi quando vi giocano stando carponi, ingigantiva i profili dei ciottoli, delle rare erbe cresciute dove gli uomini non passavano più (in quei recinti che ormai la conquista aveva lasciato indietro e che vivevano la loro vita pacifica di angoli appartati su cui finalmente l’uomo non metteva più piede), ne rendeva gigantesche le ombre, grandissimi e neri faceva i massi, i rari alberi scheletriti, i muretti, le accidenze più notevoli del terreno.","NO"
"Alvaro_Corrado-Vent_anni-1930","Alvaro Corrado","Vent anni","1930","Perciò era simile a un gioco infantile nascondersi; nella notte un residuo di trincea faceva da riparo; nelle illusioni create da quella strana luce, fin l’ombra d’un ciottolo bastava a mascherare un uomo, e per un poco quell’immobilità sembrava simulare la presenza della morte; non soltanto: ma per un poco sembrava di raggiungere un’immobilità dalla quale sarebbe stato impossibile scuotersi mai; alla luce tagliente succedeva, nelle parti non battute dal riflettore, un lubrico buio, in cui si aveva l’impressione di posare su qualche cosa di molle, di diguazzare in qualche pozzanghera, o su un uomo sventrato, non si sapeva bene. Neppure il cielo si vedeva in alto, il fiotto di luce lo velava, e faceva un miraggio di sole d’una mattina estiva improvvisa in una stanza buia. Su questa striscia di luce volava qualche insetto, punteggiando d’un corpo più grande e fulgido il pulviscolo luminoso.","NO"
"Alvaro_Corrado-Vent_anni-1930","Alvaro Corrado","Vent anni","1930","L’artiglieria, diligente nel suo lavoro notturno, seguitava più in alto, come uno spostamento di astri spenti in un cielo altissimo. Poi quella luce si spostò, batté di striscio su una regione lontana, come un’alba che si levasse su una riva aperta ai primi raggi del sole oriente; pareva di dover battere con la testa contro la luce distesa nel cielo; si riprendeva la marcia con l’impressione di non mettere i piedi al sicuro, di calpestare qualcuno, di essere sorvegliati da ombre silenziose, di aver perso quel dono infantile che consiste nell’indovinare le creature nascoste nel buio non si sa da qual segno, forse dal caldo alone della vita, forse dal respiro e dal fluido che indica le persone vive. E difatti qua e là, malgrado gli ammonimenti, si notava la brace d’una sigaretta accesa, a tratti, e pareva vicina, animava di sé l’altopiano, e buttata descriveva una parabola di stella cadente.","NO"
"Alvaro_Corrado-Vent_anni-1930","Alvaro Corrado","Vent anni","1930","Era difficile stabilire in che punto si era; sembrava di camminare su una superficie verticale, come in un presepe. Urtando contro qualcuna di tali presenze umane, si sentivano membra rigide, radici sotterranee di alberi, o gambe di morti, pareva; o forse era un’impressione. Ma un essere si lamentò in quell’indistinto, e come di sotterra domandò: “Che brigata?” “Complementi,” rispose qualche voce.","YES"
"Alvaro_Corrado-Vent_anni-1930","Alvaro Corrado","Vent anni","1930","Le parole cadevano in quel buio come in un crivello troppo largo. “Chi cerchi?” “La brigata…” “Chi lo sa! Noi siamo complementi.” La stessa voce domandò se la brigata… fosse ancora a Polazzo.","NO"
"Alvaro_Corrado-Vent_anni-1930","Alvaro Corrado","Vent anni","1930","“Dov’è Polazzo? Chi è Polazzo?” La stessa voce di prima disse: “Io sono Stefanoni.” “Stefanoni, Stefanoni.” Questa parola correva le file, con la persistenza delle parole inesplicabili che si ripercuotono in una folla, con l’immediatezza che le parole pur vaghe si attaccano agli eserciti in marcia, da uomo a uomo, come certe erbe alle gambe dei camminatori. Stefanoni, Stefanoni, Stefanoni… era detto in tutti gli accenti e le inflessioni, come se questa parola contenesse non si sa che parola d’ordine, o una domanda, o un’esclamazione con un significato recondito.","NO"
"Alvaro_Corrado-Vent_anni-1930","Alvaro Corrado","Vent anni","1930","La stessa parola rifece il giro, ma come qualche cosa di enormemente ridicolo, di un nome che si fosse perduto e cercasse di riaffiorare in quel nero. Stefanoni perduto, perduto Stefanoni; tintinnava come una moneta caduta non si sa dove, non si sa di qual valore. Si avvertiva che il tenente Fabio aveva incontrato Stefanoni; o forse Stefanoni si era perduto dal gruppo in marcia?","YES"
"Alvaro_Corrado-Vent_anni-1930","Alvaro Corrado","Vent anni","1930","Era invece Stefanoni che tornava indietro, rimandato via dal gruppo degli arditi, perché troppo vecchio; dire a lui che non era buono, a lui che non serviva più alla guerra, a lui che non poteva andare avanti! Stringendo la mano di Fabio piangeva e diceva che non aveva il coraggio di tornare indietro e che aspettava di morire. Ecco che l’altopiano vibrava, ora, più cupo di fuochi notturni, mentre il riflettore si spegneva come l’illuminazione d’una città appena accenna a spuntare la luce dell’alba.","YES"
"Alvaro_Corrado-Vent_anni-1930","Alvaro Corrado","Vent anni","1930","E così, come in una città si distinguono nell’oscurità gli edifizi punteggiati di lumi, si distinguevano qui i lievi aliti del fucile, i brividi del cannone all’orizzonte, i fuochi fatui di qualche sigaretta accesa nei ricoveri. “Mi porti con lei, signor tenente, con lei, e mi butti in qualche luogo, purché mi dia da fare qualche cosa.” “Ma loro dove sono andati?” “Eh, sono già avanti, io li ho veduti uscire verso sera. Io li ho veduti partire.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma perché non mi hanno voluto?” Come ad ammonire un disordine notturno, l’alba venne stracca, le ombre si erano rifugiate nella loro immobilità, erano divenute trasparenti, e, poco discosto, col ritmo d’un lavoro mattutino, picchiava una vanghetta su un solco difficile, lampeggiando sulla pietra dura, ricordo d’una lontana e utile fatica: alcuni soldati profittavano della quiete dell’alba per scavare certe lunghe fosse, altri tiravano giù, stando carponi, i caduti esposti sui ciglioni, e come in un incubo non riuscivano a metterne insieme le membra. Per timore di sbagliare strada, e di finire nelle linee nemiche, Fabio aveva fatto sostare il drappello fino all’alba nel camminamento. Ed ecco l’alba illuminava quella zona come il tracciato d’una città da edificare, linee si inseguivano e s’intersecavano, barcollavano, si sprofondavano, riapparivano, in un leggiero declivio; stracci fra due assi, muriccioli come limiti d’un campo, teli da tenda stinti e logori, e rottami di cassette, grovigli di filo, e un colore di pianeta spento, d’una faccia lunare; stranamente tutte le apparenze umane, vive ancora, si vedevano a una grande distanza: uno che si denudava per cambiarsi e per ristorarsi al fresco dell’alba, un altro che tirava un fazzoletto dalla tasca, un uomo bendato, segni di vita d’una tale eloquenza, fra quei sassi e sacchi di terra che simulavano le apparenze umane, che chi guardava pensava istintivamente: ‘Che imprudenza!","YES"
"Alvaro_Corrado-Vent_anni-1930","Alvaro Corrado","Vent anni","1930","Se lo vedono!’ Stefanoni era rimasto accanto a Fabio in quella sosta notturna; si sentivano tutti e due, forse tutti gli uomini allo stesso modo, dimenticati in un abisso. Nessuno passava di là, potevano essere e non essere, marciare o sostare, soffermarsi colà in eterno, eternamente perduti; nessuno li aspettava e nessuno sapeva più della loro esistenza, come una carovana in un deserto. E il sentimento della propria identità, di essere una persona e non altra, che rispondeva a un nome, a una memoria, a dei ricordi, a un passato, si smarriva insensibilmente come dietro a una nebbia, e non erano più che elementi di quella grande scena immobile.","YES"
"Alvaro_Corrado-Vent_anni-1930","Alvaro Corrado","Vent anni","1930","La sonnolenza che li aveva presi in quella sosta, tra la conflagrazione delle artiglierie, aveva finito a confondere ogni idea e ogni barlume di pensiero. Sentivano soltanto d’essere vivi, ora che si destavano all’improvviso come sotto una voce imperiosa; erano in piedi e si avviavano. A uno sbocco del camminamento il terreno era ancora allo scoperto, e bisognava superarlo per raggiungere le linee.","NO"
"Alvaro_Corrado-Vent_anni-1930","Alvaro Corrado","Vent anni","1930","L’artiglieria che nel sonno avevano sentito come un mare, e che dava l’impressione di viaggiare a rimorchio dei rumori e degli spostamenti dell’aria, aveva rinforzato: da dove stavano, su una specie di terrazza, videro uomini levarsi, venire avanti, in masse compatte, stranieri; si fermavano come onde che impietrassero, e non se ne capiva la ragione; davanti a loro sorgeva come un denso e polveroso cristallo; altre masse arrivavano, e rimanevano là dove le prime erano rimaste. Sembrava che dovessero marciare all’infinito, e invece cadevano in ginocchio come davanti a una rivelazione; era il nemico che preveniva l’attacco italiano, e in masse serrate scendeva per l’altopiano. Questa apparizione, d’un nemico che raramente si era veduto, che ora avanzava sicuro e compatto, e la strage che là in mezzo seminava l’artiglieria che si avventava come una muta di cani ringhiosi, dava un’eccitazione inesplicabile, come chi, vedendo ruggire una fiammata immane, ha per un momento la pazza idea di buttarvisi in mezzo; è forse la stessa idea del pericolo che suggerisce questa vertigine.","NO"
"Alvaro_Corrado-Vent_anni-1930","Alvaro Corrado","Vent anni","1930","Adesso l’artiglieria nemica investiva il punto in cui si trovava il drappello di Fabio, ma cautamente, come se vi pensasse accidentalmente; i proiettili venivano radenti, facevano cadere le pietre più alte del parapetto, come una finestra che si apre a un buffo di vento. Si vide un uomo che sbucava fuori dal camminamento, investito in pieno da uno scoppio; non si vide più che il movimento della terra che si chiudeva su di lui come un’onda. Stefanoni, all’improvviso destarsi di quel diluvio, era stato preso da un movimento convulso, non vedeva più l’uscita, e siccome un pensiero nutrito da tempo lo spingeva, cercava di arrampicarsi per muricciolo, come se precipitandosi di lassù cadesse da un terzo piano sul campo di battaglia.","NO"
"Alvaro_Corrado-Vent_anni-1930","Alvaro Corrado","Vent anni","1930","Doveva credere che si potesse volare, cadere di lassù, tra quel risuscitare d’uomini. Il suo sforzo era penoso e meccanico; un sacchetto gli rotolò sotto e lo fece cadere a terra; si levò, agitò le mani verso Fabio; in quell’attimo si spostò uno dei sacchi di terra che coprivano il muricciolo, il sacco cadde giù, un proiettile di cui si vide bene la forma spuntò; pareva animato; Stefanoni seguitava a gesticolare, ma muoveva soltanto due moncherini sanguinosi, pareva che non si accorgesse di non aver più mani ma soltanto due tronconi; guardò intorno, guardò sé stesso, guardò in terra, seguitò a camminare verso Fabio, quasi che muovendosi potesse vedere rispuntare le membra perdute come da una pianta; diceva: “Oh vita, oh vita!” Ora Stefanoni era seduto in terra, la testa posata sulle ginocchia di Fabio, lo guardava fiso, troppo fiso. La terra dura non voleva bere di quel sangue.","YES"
"Alvaro_Corrado-Vent_anni-1930","Alvaro Corrado","Vent anni","1930","Il rumore della battaglia pareva un rombo vago in un momento di stordimento. Alle spalle, lungo il camminamento, si sentì gente avanzare, rumore d’armi, un fitto umano denso e scoperto, e l’impressione delle apparizioni di gente in piedi, che si muove, più alta d’ogni cosa intorno: in testa a questa folla armata un viso noto, riveduto come un’apparizione, distaccato da ogni altro perché non più giovane, e nei panni dei soldati che era il verde della gioventù: il colonnello Salvi. Riconobbe Fabio, gridò a gran voce: “Andiamo, andiamo, Fabio; tocca a noi.","NO"
"Alvaro_Corrado-Vent_anni-1930","Alvaro Corrado","Vent anni","1930","Questi uomini li prenda nel suo plotone, e avanti tutti!” La corsa era segnata dall’acciottolìo stupido delle gavette. I feriti che s’incontravano lungo il cammino si buttavano in terra, sentivano marciare tutta quella gente intorno, e, tra questi, gente che pareva di riconoscere; due occhi alla fine, d’uno addossato al muricciolo, coperto di stracci bruciacchiati. “Vitale, Vitale!” grida Fabio.","NO"
"Alvaro_Corrado-Vent_anni-1930","Alvaro Corrado","Vent anni","1930","Cerca di fermarsi, lo cacciano avanti, gli grida ancora: “Che hai, Vitale, che hai?” Deve alzare la voce in quel trepestìo d’uomini che ricorda quello pacifico delle marce, e le corse in vista della caserma. Le cannonate battono tutto il terreno intorno, suscitando nuvoli di terriccio, come sotto le zampe d’una gigantesca cavalcata. “Che hai, Vitale?","YES"
"Alvaro_Corrado-Vent_anni-1930","Alvaro Corrado","Vent anni","1930","Dove sei ferito?” “Ho fatto il mio dovere. Mi dia da bere, signor tenente!” “Non posso, Vitale; non si dà da bere ai feriti. Moriresti subito perché sei ferito al ventre.","NO"
"Alvaro_Corrado-Vent_anni-1930","Alvaro Corrado","Vent anni","1930","Non posso, Vitale, caro Vitale…” Fabio segna il passo, dandosi l’illusione di correre fra gli altri, e attraverso le teste che gli passano davanti, intravede Vitale che supplica. Lo trascinano via come un fuscello, cerca ancora di ascoltare. “Non voglio che acqua, signor tenente.","NO"
"Alvaro_Corrado-Vent_anni-1930","Alvaro Corrado","Vent anni","1930","Ah, signor tenente! Ah Fabio, caro amico! Tanto morirò lo stesso e non avrò bevuto.","YES"
"Alvaro_Corrado-Vent_anni-1930","Alvaro Corrado","Vent anni","1930","Non voglio che acqua, acqua, e tu che mi volevi bene non me la puoi negare, Fabio, tenente Fabio. Un poco d’acqua e morirò contento, signor tenente.” Lo vedeva ora di lontano, come si muovevano le sue labbra arse, non lo vide più, e tuttavia quel grido: Acqua, acqua! che aveva ossessionato i soldati nelle soste delle trincee d’estate, gridato dai feriti rimasti fra una linea e l’altra, quel grido che tutti si ricordano, che il nemico anche ignaro della lingua aveva imparato, usciva ora dalla bocca di Vitale come una parola fatale, come una sofferenza che Fabio credeva gli fosse risparmiata, e che lo buttava ora nella condizione di tutti quelli che soffrivano, aprendogli la porta dei dolori supremi.","YES"
"Alvaro_Corrado-Vent_anni-1930","Alvaro Corrado","Vent anni","1930","Fabio aveva raggiunto di corsa il suo plotone, e la stessa voce gli gridava ancora negli orecchi: ‘Acqua! Acqua!’ Come un orcio portato al trotto da un asino paziente, e attraverso l’imboccatura malchiusa schizza acqua, così gli sfuggivano le lacrime per viso, e dentro di sé proseguiva il dialogo: ‘No, Vitale, ti ucciderei se ti dessi da bere. Tu devi vivere, io ti voglio bene come a un fratello, e non ti posso dare tuttavia una goccia d’acqua; non posso, non posso.","YES"
"Alvaro_Corrado-Vent_anni-1930","Alvaro Corrado","Vent anni","1930","Non…’ C’era un muricciolo da saltare, perché il passaggio era troppo lontano, franava sotto i passi, alto, e pareva un abisso. Forse non era più alto di due metri, dalla parte esterna, ma sembrava immensamente alto. Si vede in alto il colonnello Salvi, il suo viso è divenuto piccolo, che si potrebbe chiudere in un pugno; guarda intorno, vede tutti, vede anche lui, Fabio, come uno da una ribalta vede la folla, e chi lo conosce si crede guardato e notato; da lassù si saltava di là, nello spazio della battaglia; il colonnello Salvi piomba giù per primo, ha fatto un bel salto, come un giovane, per un attimo sembrava un sacco vuoto; è caduto dritto, la strada sotto i suoi piedi lo rianima alla corsa; si è buttato dal punto più alto del muricciolo; si è veduto quest’uomo dai baffi grigi cadere da un’altezza che sembrava grande, con un’espressione assorta e felice come se volasse.","YES"
"Alvaro_Corrado-Vent_anni-1930","Alvaro Corrado","Vent anni","1930","Allora, dall’alto di quel muro, si sono buttati dietro a lui tutti gli ufficiali, in quel baratro, tutti insieme, come se facessero un tuffo in mare; dietro corrono i soldati, già il muricciolo non esiste più sotto i passi di tanta gente, è scomparso. E quando vi si è buttato Salvi pareva alto alto. Ma perché il colonnello si è buttato giù per primo?","YES"
"Alvaro_Corrado-Vent_anni-1930","Alvaro Corrado","Vent anni","1930","il colonnello in guerra non va mai avanti per primo; la sua vita è preziosa, ed egli è fatto per comandare. È una pazzia. Questa pazzia si tira dietro tutti, come se, ora che c’è il colonnello in testa a tutti, ognuno diventasse invulnerabile.","YES"
"Alvaro_Corrado-Vent_anni-1930","Alvaro Corrado","Vent anni","1930","Toccare la terra, dopo quel salto, è come prendere contatto con una corrente: l’attimo della caduta leva il fiato, sembra di volare in uno spazio aereo, liberarsi di sé stessi; il sangue caldo tempesta felice; si è giovani, anche il colonnello è giovane, e tutto sembra un gioco e una manovra pacifica. Per un attimo sono stati tutti felici, anche il colonnello è stato felice e giovane. Eccolo che va ancora avanti, corre a testa alta, ed era abituato sul suo mansueto cavallo; tutti gli sono intorno, come in una parata e in un giorno di festa; è la prima volta che si sente questo grido selvaggio; è la guerra d’una volta come si vede nelle figure dei vecchi manuali di storia, e come la immaginano gl’ingenui pittori del tempo di pace, la guerra come si favoleggia nelle case lontane.","YES"
"Alvaro_Corrado-Vent_anni-1930","Alvaro Corrado","Vent anni","1930","Gioia di correre sulla terra libera e attonita, il rumore della battaglia è nient’altro che un ansimare e un gridare, parole indistinte che non si capisce che cosa c’entrino; ognuno grida le parole che è abituato a dire più sovente. La terra stessa corre con loro; ma ecco che il colonnello Salvi si è fermato, ha tirato fuori dal taschino una bandierina, l’ha levata, la sventola, è rimasto in piedi col pugno levato, ma un attimo. Chi ha sentito le sue ultime parole?","YES"
"Alvaro_Corrado-Vent_anni-1930","Alvaro Corrado","Vent anni","1930","“Ragazzi, ecco… il vostro colonnello… giovane. Ragazzi… ricordatevi del colonnello Salvi!” Come intorno a un uccello colpito lo stormo degli altri uccelli si aduna, poi si disperde per correre avanti più veloce, così si dispersero avanti quegli uomini, inferociti dal colore di quel vecchio sangue. Il generale sta sulla linea dell’osservatorio, e vede tutto attraverso il binocolo.","NO"
"Alvaro_Corrado-Vent_anni-1930","Alvaro Corrado","Vent anni","1930","Ha sempre detto: ‘Non c’è abbastanza abnegazione e sacrificio’; al colonnello Salvi che gli faceva notare come fosse meglio aspettare un’azione decisiva e non logorare gli uomini con attacchi quotidiani, il generale Bandi ha risposto brusco che era necessario agire, e battere fino a che non si fosse sfondato, come uno batte a una porta. Il colonnello Salvi ha raggiunto i suoi uomini, si è messo in cammino, ed eccolo laggiù ora. Ora il generale dice: “Ma che fa quel Salvi?","NO"
"Alvaro_Corrado-Vent_anni-1930","Alvaro Corrado","Vent anni","1930","È pazzo?” Eccolo laggiù col braccio levato; la bandierina sventola ancora; gli uomini che sono rimasti accanto a lui lo sollevano, e sotto il fuoco lo portano al riparo. Dove Salvi era caduto, è rimasto bocconi un gruppo d’uomini. Il generale Bandi scende fino alla prima linea, nessuno lo sa o lo sospetta; la battaglia si accende avanti e indietro, e qui non c’è nessuno che si muova.","YES"
"Alvaro_Corrado-Vent_anni-1930","Alvaro Corrado","Vent anni","1930","“Che hai fatto, Salvi, che hai fatto?” Il colonnello apre gli occhi, lo guarda, i suoi occhi diventano di vetro. “Che hai fatto, Salvi?” dice il generale dandogli del tu come una volta. Il colonnello non risponde, il viso gli si abbassa tutto come se vi cadesse sopra la celata d’un elmo pesante, gli sorride debolmente, gli tende la mano.","NO"
"Alvaro_Corrado-Vent_anni-1930","Alvaro Corrado","Vent anni","1930","“Addio, Bandi.” Il generale si curva su di lui, e vuole che senta queste parole: “Io non volevo, da te, questo, Salvi, non lo volevo.” Il colonnello dice parole indistinte, e si capisce soltanto questo: “Contento…” “Ma io non ti ho chiesto tanto, Salvi, perché? Perché lo hai fatto?” Si accorge di queste parole desolate, povere, grame; come le direbbe un ragazzo o una donna. Come torna a ogni età l’animo giovanile, e come ci si sente ricaduti nel mondo d’un tempo, quando si domandava perché le cose fossero più gravi di ogni immaginazione, e il mondo non essere più quella cosa leggiera che si era immaginato.","YES"
"Alvaro_Corrado-Vent_anni-1930","Alvaro Corrado","Vent anni","1930","“Capisci, ricordati, Salvi, io non volevo tanto.” Ricordarsi dove, come? Altri uomini immobili intorno sentono questo dialogo, e non potranno mai parlare: i soldati morti, quelli che serbano il ricordo delle ultime parole e che rimarranno là per sempre, nello stesso atteggiamento. Impressione mai provata, di uomini che non ubbidiranno mai più, che guardano e non vedono, tendono l’orecchio e non sentono.","YES"
"Alvaro_Corrado-Vent_anni-1930","Alvaro Corrado","Vent anni","1930","Tuttavia il generale simula di passarsi una mano sul viso perché non si veda che si asciuga gli occhi. È tutta una folla che ascolta il generale domandarsi: Perché? e non potranno mai raccontarlo a nessuno.","YES"
"Alvaro_Corrado-Vent_anni-1930","Alvaro Corrado","Vent anni","1930","La linea ha scaricato avanti tutti i suoi uomini, come se il vuoto li avesse succhiati, e si fossero scatenati come un vento enorme, col vibrare dei proiettili. Lottano come se scacciassero un incubo, fanno gesti di chi nuota, di chi impara a camminare, sono rigidi e docili insieme come le marionette. Scrosciando un aeroplano si mette a volare su di loro, li trascina col suo rombo come se ne reggesse gl’invisibili fili; dalla carlinga mani accennano; vola basso e fulmineo su un percorso di duecento metri, avanti e indietro, ingigantisce ogni altro rumore, pare che spezzi la barriera invisibile del fuoco, chi muore gli sembra d’essere toccato da quell’apparizione, come da un angelo mostruoso; ha sotto le ali i colori della bandiera, il verde è bello e ricorda i prati di primavera; il rombo stesso trascina assordando tutti, il fuoco fa un rumore lontano e fievole, sembra che non debba più colpire.","NO"
"Alvaro_Corrado-Vent_anni-1930","Alvaro Corrado","Vent anni","1930","Il generale si volge all’ingiro, seduto, ha lasciato la mano fredda di Salvi, gliela compone lungo il corpo. Salvi dorme, con le braccia lungo la costura dei pantaloni, sull’attenti (come è scritto nel regolamento). Il generale gli solleva le braccia ancora docili sul petto, la bandierina sul petto.","NO"
"Alvaro_Corrado-Vent_anni-1930","Alvaro Corrado","Vent anni","1930","Sente che la bandierina ha un vago profumo, un caldo profumo femminile. Ecco intorno la linea, gli zaini dei soldati con le scarpe legate dietro, che mostrano le suole chiodate, impronte di passi che furono, immagine d’una corsa veloce. C’è una pozza d’acqua melmosa, e una macchia di sangue vi si stempera dentro come se fosse rosolio in un bicchiere d’acqua.","NO"
"Alvaro_Corrado-Vent_anni-1930","Alvaro Corrado","Vent anni","1930","Gli uomini intorno gli sorridono, sorridono al cielo, guardano avanti, guardano in alto, uno ha il capo posato sulla spalla del vicino; due in un’eterna lotta, nemici, sono rimasti in piedi uccidendosi a vicenda, ed è come se si abbracciassero. Il generale Bandi si china a baciare la fronte di Salvi. Il mondo si spegne stridendo intorno, la battaglia è più lontana, il rombo dell’aeroplano affretta i ritardatari, fa sollevare i feriti che credono di sognare, con le sue ali colorate ricorda le città in festa, il cielo celeste degli anniversarii, quando tutto questo sarà finito, e la gente pacifica delle città si affaccerà per vederlo, i bambini agiteranno le bandierine di carta, e i colombi e le rondini faranno tutto uno stormo coi suoni delle campane e le pacifiche cannonate delle ricorrenze.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Ma perché lo hai fatto, Salvi?’ Come in una casa deserta, suona la voce del generale: “Ti darò la medaglia d’oro al valore, puoi essere sicuro.” Il nemico non si accorge che egli è qua, a cento metri dalla linea di combattimento, i cannoni lo cercano battendo sull’osservatorio dove egli va di solito; e che lo cerchino laggiù gli dà un’ebbrezza infantile, come se si fosse nascosto più vicino di quanto nessuno possa credere. Volge gli occhi dove non aveva mai guardato, un luogo che sembra straordinariamente distante e sono pochi metri, come succede spesso sulla linea; gli si apre davanti un baratro. Cadaveri bocconi a metà denudati.","YES"
"Alvaro_Corrado-Vent_anni-1930","Alvaro Corrado","Vent anni","1930","La latrina da campo. Ecco una morte che non aveva mai immaginato, dei doveri cui non aveva mai pensato, e che costano la vita. Vorrebbe sapere come si chiamano costoro per ricordare il loro nome; qualcuno li ricorderà di lontano e immaginerà forse che siano caduti nel rosso d’una lotta e nella tempesta d’una corsa.","YES"
"Alvaro_Corrado-Vent_anni-1930","Alvaro Corrado","Vent anni","1930","Solo più tardi arriva il tenente Fabio che dice: “La posizione è presa. Siamo pochi. Le mitragliatrici ci stanno davanti a venti metri e ci massacrano a bruciapelo.","NO"
"Alvaro_Corrado-Vent_anni-1930","Alvaro Corrado","Vent anni","1930","I soldati stanchi si danno il turno e dormono sotto il fuoco. Io sono ferito. Vado a farmi medicare e torno subito.","NO"
"Alvaro_Corrado-Vent_anni-1930","Alvaro Corrado","Vent anni","1930","Non capisco che cosa sia. È un buco al petto. Deve essere il polmone.” “Tutti fuori, tutti fuori!” va dicendo il generale, e ridiscende le linee, come a destare gente addormentata, gente che si riposa, gente che aspetta, gente che non sa.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma lungo la strada ci sono soltanto i feriti che spiano se la tempesta di fuoco è passata. “Tutti fuori!” C’è una barriera di fuoco insormontabile e il generale l’ha traversata con la facilità con cui si solleva una tenda. “Nessuno, nessuno, può esimersi dal fare il proprio dovere!” Ecco una frase comune che gli viene alle labbra; ma sul campo non c’è nessuno, nessuno gli risponde, tutti sono partiti e si sono buttati nella fornace della lotta come materiali d’ogni genere nella fusione d’una statua troppo grande.","YES"
"Alvaro_Corrado-Vent_anni-1930","Alvaro Corrado","Vent anni","1930","Egli vorrebbe essere dappertutto, avanti e indietro, accanto a ogni uomo, a ogni arma, a ogni pezzo, a ogni nascondiglio. Il fronte crea dei falsi miraggi, sembra che vi siano ancora degli uomini, e sono invece quelli che non si possono più muovere, e i loro panni e i loro stracci; e al generale sembrano individui che appartengono a un’altra brigata. Come la donna che si leva riposata in un mattino di festa si mette a riordinare e a ripulire ogni oggetto della sua casa, snida la polvere da ogni angolo, la sua fatica diventa troppo lunga, alla fine vorrebbe finire, ma la sua diligenza è divenuta disperazione, così il generale percorre le linee a snidare uomini.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma non c’è nessuno. Allora i suoi pensieri ordinarii, di quello che farà, lo vengono a visitare, e suonano supremamente piccoli, tradotti nelle formule solite. ‘Oggi nel rapporto al generale di Divisione, ci sarà scritto: Un colonnello, il colonnello Salvi, è caduto, in testa al suo reggimento, trascinando con l’esempio i suoi uomini alla conquista d’una posizione considerata fino ad oggi inaccessibile.’ ‘Quanti soldati morti?","YES"
"Alvaro_Corrado-Vent_anni-1930","Alvaro Corrado","Vent anni","1930","Quanti ufficiali morti? Tutti hanno fatto il loro dovere.’ Il generale di Divisione lo scriverà al comandante di Corpo d’Armata; di qui andrà al Comando d’Armata, al Comando Supremo. Uscirà una riga sul bollettino: È stato conquistato il Monte Sei Busi.","YES"
"Alvaro_Corrado-Vent_anni-1930","Alvaro Corrado","Vent anni","1930","Si potrà mantenere? Aspettare ancora dodici ore, ventiquattro ore. Ma quando arriverà la medaglia per il suo figliolo morto?","YES"
"Alvaro_Corrado-Vent_anni-1930","Alvaro Corrado","Vent anni","1930","‘Colpito al cervello, il suo ultimo barlume di pensiero lo trascinava avanti.’ Non è una motivazione? Il generale Bandi non aveva mai capito certe espressioni, e badava ai fatti; ma ecco che capisce ora le cose che mal si dicono con le parole, e questa, ora, gli sembra una motivazione sufficiente. È stato conquistato il Monte Sei Busi; sta per finire la campagna d’estate, è un successo, è aver guadagnato un riparo per l’inverno.","YES"
"Alvaro_Corrado-Vent_anni-1930","Alvaro Corrado","Vent anni","1930","In questo momento, su ogni parte del fronte, cento, mille generali mirano alla conquista di qualche cosa che abbia un nome, uno dei miti che si sono creati a furia di pronunziarli: il Trincerone, il Cosich, il San Michele. Più su il Podgora, più su Lucinico, e sembra che nomi come questi, Lucinico, siano di luoghi più belli e più romantici. Quelli che sono in Italia, che leggono i giornali, hanno bisogno di nomi; i giornalisti hanno bisogno di rinnovare le cartine geografiche, i critici militari di parlarne, creandovi sopra le loro manovre, gli uffici di spostare le bandierine sulla grande carta della guerra appesa al muro: ‘Teatro delle operazioni.’ I direttori dei grandi giornali invocano dei nomi, e si è finito col dare un nome terribile o solenne a tutto.","YES"
"Alvaro_Corrado-Vent_anni-1930","Alvaro Corrado","Vent anni","1930","I nomi fanno fremere, hanno un senso misterioso, sono divenuti celebri in Italia: la trincea dell’Albero Isolato, dell’Albero Forcuto, della Morte, delle Frasche, Ipsilonne; tutti nomi da conquistare. ‘Ma, diceva il colonnello Salvi, le truppe vanno lanciate dietro un piano ordinato, bene appoggiate, con uno scopo. Il Comando ha uno scopo chiaro?","YES"
"Alvaro_Corrado-Vent_anni-1930","Alvaro Corrado","Vent anni","1930","Perché ubbidisce alle pressioni della Francia, come se si trattasse, qui, di fare un po’ di rumore per coprire quello che succede in Serbia? Perché non si dice la verità al Paese e non lo si prepara a una guerra lunga e dura?’ ‘Il piano è, colonnello Salvi, di andare avanti a ogni posto, e non c’è altra consegna. I soldati devono credere che i loro sacrifici sono utili, e lo crederanno se vedranno i loro ufficiali buttarsi avanti per primi.","NO"
"Alvaro_Corrado-Vent_anni-1930","Alvaro Corrado","Vent anni","1930","Per primi!’ ‘Ma gli ufficiali lo hanno sempre fatto. Tutti gli ufficiali effettivi sono ormai decimati, e quelli di complemento bisogna farli a macchina. Abbiamo preso dei prigionieri che attestano anche loro come si comportano gli ufficiali italiani.","NO"
"Alvaro_Corrado-Vent_anni-1930","Alvaro Corrado","Vent anni","1930","Non siamo più degli ufficiali, ma dei caporali! Il maggiore austriaco preso la settimana scorsa ha detto: Magnifiche truppe; peccato sciuparle così. È un eroismo che alla lunga dà noia anche a noi.","YES"
"Alvaro_Corrado-Vent_anni-1930","Alvaro Corrado","Vent anni","1930","Da parte del nemico il piano è molto semplice: aspettarci e falciarci. Questo è un piano. Si sa già che tutta la nostra manovra è di attaccare il nemico di fronte, allo scoperto.’ ‘Sono tutti discorsi, colonnello Salvi.","YES"
"Alvaro_Corrado-Vent_anni-1930","Alvaro Corrado","Vent anni","1930","Ma le responsabilità? Questi sono gli ordini. Che crede, che io non abbia un cuore, anch’io?","YES"
"Alvaro_Corrado-Vent_anni-1930","Alvaro Corrado","Vent anni","1930","Faremo sparare molta artiglieria; sentirsi appoggiati dal cannone rincuora molto i soldati. Si fa tutto quello che si può e come si può. Vada e aspetti gli ordini, colonnello, e si ricordi che il buon esito delle operazioni dipende dagli ufficiali.’ Ma perché lo hai fatto, colonnello Salvi?","YES"
"Alvaro_Corrado-Vent_anni-1930","Alvaro Corrado","Vent anni","1930","Io non chiedevo tanto. Come si è buttato dall’alto, come correva! I suoi soldati gli volevano bene.","NO"
"Alvaro_Corrado-Vent_anni-1930","Alvaro Corrado","Vent anni","1930","Si sono fatti accoppare per portarlo al riparo. Lo avrebbero rianimato con la loro stessa vita, poiché la morte ha colpito anche lui, come un soldato qualunque. A lui, al generale Bandi, pochi vogliono bene: questo è il suo ufficio, non essere amato.","YES"
"Alvaro_Corrado-Vent_anni-1930","Alvaro Corrado","Vent anni","1930","Forse qualcuno, quando lo vede vagante per le linee (anche lui ha il suo coraggio, e se si trova in mezzo agli ufficiali non abbassa la testa sotto il fuoco, e tutta la sua vita è un nodo in attesa, ma non lo dà a vedere, inutile spavalderia di altri tempi e di altre guerre), quando lo vedono per le linee, forse qualcuno pensa che anche lui ha sacrificato suo figlio, e lo sente più alto e solenne. Ma non lo amano. Lo ama soltanto il cane che prima di ogni altro va a destarlo tutte le mattine.","YES"
"Alvaro_Corrado-Vent_anni-1930","Alvaro Corrado","Vent anni","1930","Ecco, scriveremo nel bollettino: Avanzati allo scoperto sotto un fuoco spaventoso, rimasti tutti sulle posizioni malgrado lo smascherarsi di molte batterie avversarie; sulle posizioni si rimane inchiodati, si muore, ma non si abbandona un metro. A prezzo di sanguinosi sacrifici. Ma come possono dormire a turno i soldati sotto il fuoco?","YES"
"Alvaro_Corrado-Vent_anni-1930","Alvaro Corrado","Vent anni","1930","Dicevano, pure, che una compagnia richiamata in linea improvvisamente, dopo venti giorni di lotta, marciava e dormiva, un uomo appoggiato all’altro, come ciechi. Ma bisogna dire qualche cosa del nemico perché si sappia che ha sofferto anche lui. Gli austriaci sono rimasti fulminati dal tiro preciso, rapidissimo, abbondante, delle nostre artiglierie.","NO"
"Alvaro_Corrado-Vent_anni-1930","Alvaro Corrado","Vent anni","1930","Anche loro sono stati fulminati, legge la gente in Italia: tiro abbondante, fulminati. Ma ci vuole un nome, un nome detto le mille volte, ora considerato caduto, conquistato, già della storia di ieri. Occorre già un passato a questa guerra.","YES"
"Alvaro_Corrado-Vent_anni-1930","Alvaro Corrado","Vent anni","1930","Ecco: Nella notte sul ventisei, è stato definitivamente occupato il Monte Sei Busi. Prigionieri: cinquemila su tutto il Carso. Il nemico concentra tutte le sue artiglierie per scacciarci.","NO"
"Alvaro_Corrado-Vent_anni-1930","Alvaro Corrado","Vent anni","1930","Gli uomini, in Italia, leggono andando la mattina al lavoro queste notizie, affrettano il passo; leggono la mattina le donne levandosi dal letto. Le città sono soddisfatte, i giornali sono soddisfatti. ‘Mi sembra di essere su un palcoscenico di teatro!’ ha detto una volta il colonnello Salvi.","YES"
"Alvaro_Corrado-Vent_anni-1930","Alvaro Corrado","Vent anni","1930","Noi, dice il bollettino, possiamo colpire gli austriaci di fronte e alle spalle. Ma non ci sono più riserve, non c’è un uomo nelle seconde linee, se ne spendono troppi negli assalti che costano molto, e mancano gli elementi da spingere avanti sulle linee già aperte. Il fronte brucia come un inferno, giorno e notte, da tre giorni.","YES"
"Alvaro_Corrado-Vent_anni-1930","Alvaro Corrado","Vent anni","1930","‘A prezzo di sangue’, dice il bollettino. Questo sangue splende come un colore irreale, non si sa più di chi sia questo sangue. È soltanto una parola stampata che ricorda vecchio sangue rappreso di guerre passate, di eserciti sommersi nella storia.","NO"
"Alvaro_Corrado-Vent_anni-1930","Alvaro Corrado","Vent anni","1930","Gli uomini non ne hanno più in mente che il colore. ‘Abbiamo fatto il nostro dovere tutti, e più del nostro dovere. Io li ho veduti, alcuni, andare avanti senza scarpe, coi piedi avvoltolati negli stracci.","YES"
"Alvaro_Corrado-Vent_anni-1930","Alvaro Corrado","Vent anni","1930","Uno si copriva la testa con un sacchetto come se così potesse divenire invulnerabile. Come è caduto dall’alto, il colonnello Salvi. Sembra che cada ancora, come in un sogno in cui un attimo dura un tempo incalcolabile.","YES"
"Alvaro_Corrado-Vent_anni-1930","Alvaro Corrado","Vent anni","1930","In una posizione isolata, pochi uomini, senza speranza, senza proiettili, gridano tutta la notte per ingannare il nemico e farsi credere in molti e senza paura di nulla.’ Tutte queste idee e pensieri turbinavano in disordine nella mente del generale Bandi, parole gli uscivano dalle labbra; discorreva ancora con qualcuno, con Salvi e con suo figlio; e discorsi degli altri, e commenti, e parole sentite dire, e frasi dei bollettini. Camminava a testa alta, il fuoco non lo toccava. Ai piedi del colle è il deserto.","YES"
"Alvaro_Corrado-Vent_anni-1930","Alvaro Corrado","Vent anni","1930","Vi stanno abbandonati gli zaini a centinaia, e questo lo offendeva. I soldati avevano troppo disprezzo per la roba del governo. O forse si alleggerivano di ogni cosa pensando di non dover tornare.","YES"
"Alvaro_Corrado-Vent_anni-1930","Alvaro Corrado","Vent anni","1930","‘Bisogna dare l’ordine che vadano avanti con lo zaino in ispalla. Non si devono più vedere a scendere dalle linee in quello stato.’ Non c’è nessuno intorno. Le cose abbandonate che segnano i bivacchi delle truppe, sono come i trastulli dimenticati d’un bimbo partito.","YES"
"Alvaro_Corrado-Vent_anni-1930","Alvaro Corrado","Vent anni","1930","Il generale entra in una baracca. Anche qui nessuno. Nient’altro che i topi che frugano tra gli stracci, grossi topi insolenti che si fermano a guardare e non scappano.","YES"
"Alvaro_Corrado-Vent_anni-1930","Alvaro Corrado","Vent anni","1930","Nell’ansia della battaglia che dura, il generale esamina attentamente ogni luogo, ogni riparo; torna a uno stato d’animo di giovane ufficiale, ispeziona angolo per angolo come se fosse una caserma. Soltanto alle soglie dell’ospedaletto da campo c’è folla; i feriti aspettano pazientemente e si mostrano le piaghe come se fossero state comperate al mercato, ne parlano, non sanno che cosa sia, provano, con gli arti offesi, a fare qualche movimento. Il soldato dell’infermeria corre a raggiungere il generale, e dice: “Il tenente medico Ammeri è morto d’infezione.","NO"
"Alvaro_Corrado-Vent_anni-1930","Alvaro Corrado","Vent anni","1930","Ha operato ininterrottamente da cinque giorni, notte e giorno. Sembrava impazzito. Gli è capitato un volontario ferito all’addome, certo Vitale, e si è ostinato a strapparlo alla morte.","YES"
"Alvaro_Corrado-Vent_anni-1930","Alvaro Corrado","Vent anni","1930","Pareva che non vedesse più altro. Aveva già una mano, chiusa nel guanto di gomma, che l’infezione aveva reso inservibile. È morto dicendo: ‘Tu devi vivere, Vitale.","NO"
"Alvaro_Corrado-Vent_anni-1930","Alvaro Corrado","Vent anni","1930","Dillo a tutti che ho fatto il mio dovere. Ne ho strappati molti alla morte.’ Bisogna chiedere un altro medico.” I feriti parlottano fra di loro, quelli che possono, come se si trovassero al paese, seduti al muricciolo intorno alla chiesa. Quando si avvicina il generale provano a drizzarsi, non riescono a salutare, storti e con le braccia che non riescono a sollevare.","NO"
"Alvaro_Corrado-Vent_anni-1930","Alvaro Corrado","Vent anni","1930","“Come va, lassù?” domanda il generale a qualcuno, un ferito che arriva tranquillo con le braccia ciondolanti. “Chissà! Non si capisce niente.","NO"
"Alvaro_Corrado-Vent_anni-1930","Alvaro Corrado","Vent anni","1930","Noialtri siamo soldati, e non si capisce niente.” ‘Tutti hanno fatto il loro dovere!’ Il generale non riesce a stare nella sua casupola di Polazzo, anche perché il telefono è tagliato e non funziona. Un silenzio improvviso scende dalle linee, e il vento giunge leggiero con le ali vuote. Che neppure lassù ci sia nessuno?","YES"
"Alvaro_Corrado-Vent_anni-1930","Alvaro Corrado","Vent anni","1930","Guardandosi intorno, sembra al generale che quelli che non si possono muovere disubbidiscano. Potrebbero risorgere, come dice un inno nazionale, al comando d’un Dio, ecco, e si leverebbero tutti in piedi, e si avvierebbero come se avessero appena riposato. Che cosa è questa morte che colpisce in piedi, nell’atto di difendersi, di guardare avanti, di ascoltare un ordine?","YES"
"Alvaro_Corrado-Vent_anni-1930","Alvaro Corrado","Vent anni","1930","C’è nulla di più assurdo di questa morte? La morte è non potersi muovere, non poter ascoltare, non poter ubbidire. Lo guardano quei visi come per riconoscervisi, stanno calmi e solenni, gli sorridono, capiscono quello che lui dice, ma non possono muoversi.","YES"
"Alvaro_Corrado-Vent_anni-1930","Alvaro Corrado","Vent anni","1930","Ed ecco che dietro a un muricciolo, dove tre giorni prima era postata una batteria da montagna che ha avanzato anch’essa, c’è un uomo, vivo, che aspetta tranquillamente seduto. “Che cosa fate, qui, che aspettate, perché non vi muovete, di che compagnia siete, come vi chiamate?” “Signor Generale…” “Che fate? Chi vi ha dispensato dal vostro dovere?","NO"
"Alvaro_Corrado-Vent_anni-1930","Alvaro Corrado","Vent anni","1930","Come vi trovate qua?” “Arrivo ora, signor generale…” Quest’uomo non riesce a spiccicare le parole, e parlando batte i denti. “Vengo dall’ospedale. Ho la febbre alta, signor generale.” “La febbre?","NO"
"Alvaro_Corrado-Vent_anni-1930","Alvaro Corrado","Vent anni","1930","Credete che sia qualche cosa di serio la febbre. La febbre è un privilegio degli uomini in pace. Non esiste la febbre in guerra.","YES"
"Alvaro_Corrado-Vent_anni-1930","Alvaro Corrado","Vent anni","1930","Al fronte non esiste la febbre. Tutti hanno fatto il loro dovere, e voi avete la febbre! Anch’io ho fatto il mio dovere.","YES"
"Alvaro_Corrado-Vent_anni-1930","Alvaro Corrado","Vent anni","1930","Tutti si sono sacrificati. Anche il colonnello Salvi, si è sacrificato, capite? E voi… Vergogna, disonore; siete indegno, indegno…” “Ma… Ma…” “E tutto questo mentre gli altri muoiono.","NO"
"Alvaro_Corrado-Vent_anni-1930","Alvaro Corrado","Vent anni","1930","Ah, vergogna! Ah per l’appunto, tenente. Venga qua.","NO"
"Alvaro_Corrado-Vent_anni-1930","Alvaro Corrado","Vent anni","1930","Vede questo soldato? È il solo che non ha fatto il suo dovere, su tutto il fronte. L’Italia ci guarda.","NO"
"Alvaro_Corrado-Vent_anni-1930","Alvaro Corrado","Vent anni","1930","Ci guarda il mondo. E questo è il solo che non ha fatto il suo dovere perché ha la febbre. Ma come ha resistito a veder combattere tutti e rimanere qui spettatore come a teatro?","YES"
"Alvaro_Corrado-Vent_anni-1930","Alvaro Corrado","Vent anni","1930","Prima di andare in linea, tenente Fabio, faccia giustizia sommaria di quest’uomo. Come si chiama costui? Come?","NO"
"Alvaro_Corrado-Vent_anni-1930","Alvaro Corrado","Vent anni","1930","Lorici? Lorici Cosma. Lo conosco.","YES"
"Alvaro_Corrado-Vent_anni-1930","Alvaro Corrado","Vent anni","1930","Ha avuto già un incidente, mi sembra; un provvedimento disciplinare. Faccia, tenente!” Il generale si allontana. Ha saputo che anche le pendici del Monte Sei Busi sono state conquistate.","YES"
"Alvaro_Corrado-Vent_anni-1930","Alvaro Corrado","Vent anni","1930","È stanchissimo, cerca il giorno sul calendario. Quanti giorni è rimasto in quello stato d’animo? Si mette a tempestare il Comando di Divisione perché sia dato il cambio alla brigata.","YES"
"Alvaro_Corrado-Vent_anni-1930","Alvaro Corrado","Vent anni","1930","La vuol rivedere in fila, in un prato, col rumore della guerra lontano, guardare a uno a uno quelli che rimangono, così radi quando scendono a riposo, come i pezzi d’una scacchiera a gioco finito; gli tornano a mente le facce dei suoi soldati, con una verità estrema. Non credeva di ricordarsene tanti: ma sono quelli di ieri, quelli d’oggi, quelli scomparsi nella campagna d’estate? O sono i morti che ha veduto e che lo guardavano lassù?","YES"
"Alvaro_Corrado-Vent_anni-1930","Alvaro Corrado","Vent anni","1930","E quel soldato con la febbre… Fabio e Lorici erano rimasti soli. Anche Fabio sedette al riparo, accanto a Lorici. Mise la mano in tasca, ne cavò le sigarette, le porse al soldato.","YES"
"Alvaro_Corrado-Vent_anni-1930","Alvaro Corrado","Vent anni","1930","La sigaretta aveva sapore di pane. Il rumore della guerra era quasi del tutto cessato. Qualche scoppio era come il brontolare d’un vecchio che ha una idea fissa.","NO"
"Alvaro_Corrado-Vent_anni-1930","Alvaro Corrado","Vent anni","1930","Voci disperse e lontane come in un mare. Profittavano di quel silenzio i topi facendo il loro verso. “Gli ufficiali superiori in genere,” cominciò Fabio, “dicono assai spesso le frasi che ha detto il generale.","NO"
"Alvaro_Corrado-Vent_anni-1930","Alvaro Corrado","Vent anni","1930","Fare giustizia sommaria; far saltare le cervella. È diventato un modo di dire, come una volta dicevano: Vi sgnacco in prigione per tre mesi. È lo stesso.","YES"
"Alvaro_Corrado-Vent_anni-1930","Alvaro Corrado","Vent anni","1930","Dicono anche: Legare ai reticolati. Minacce nello stile della guerra. Le hanno messe di moda certi alti ufficiali.” Lorici non parlava.","NO"
"Alvaro_Corrado-Vent_anni-1930","Alvaro Corrado","Vent anni","1930","Si era coricato come per dormire, e aveva lunghi brividi; ma teneva gli occhi aperti, come fanno certi bambini che si addormentano con lo sguardo sbarrato e fanno pena. Ripeteva, e non sapeva dir altro, che lo avevano mandato via dall’ospedale per l’avanzata. In guerra non ci possono essere malati, ma soltanto morti, e feriti gravi.","YES"
"Alvaro_Corrado-Vent_anni-1930","Alvaro Corrado","Vent anni","1930","Non trovava la strada, e poi delirava. Fabio aveva la borraccia piena d’acquavite, ne fece trangugiare al compagno. Il quale, come per una sveglia improvvisa, balzò a sedere.","NO"
"Alvaro_Corrado-Vent_anni-1930","Alvaro Corrado","Vent anni","1930","“Niente, niente; sta pure tranquillo. Tu raggiungerai un reparto qualunque appena potrai, Lorici, e tutto sarà finito. Lo stesso generale non ti riconoscerebbe.","YES"
"Alvaro_Corrado-Vent_anni-1930","Alvaro Corrado","Vent anni","1930","O puoi prendere le carte d’un altro, il numero e il nome d’un altro, diventare un altro. Essere l’uno o l’altro qui è proprio lo stesso. Certe volte, svegliandomi, faccio fatica a combinare il mio nome con la mia persona, e mi sembra di essere tutto un altro essere.","YES"
"Alvaro_Corrado-Vent_anni-1930","Alvaro Corrado","Vent anni","1930","Qui tutto cambia ogni giorno, gli uomini di ieri non sono quelli d’oggi; puoi presentarti col nome d’uno qualunque considerato morto, e l’ufficiale scriverebbe sul ruolino: Rientrato nelle linee il giorno… Ed è tutto fatto. Il mondo è tanto convinto della disciplina, dell’ubbidienza, del dovere, che neppure immagina possa esistere un individuo che non sia in regola. La tua sorte fino ad oggi è stata cattiva, e forse col nome d’un altro può essere migliore.","YES"
"Alvaro_Corrado-Vent_anni-1930","Alvaro Corrado","Vent anni","1930","Puoi riprendere un altro destino interrotto e seguitarlo. Che cosa si chiede da noi? Niente altro che delle gambe per andare avanti, e segnare le conquiste con la nostra presenza viva.","YES"
"Alvaro_Corrado-Vent_anni-1930","Alvaro Corrado","Vent anni","1930","All’infuori di questo, il tuo nome è indifferente. Dirai: ma quando torniamo poi sulla terra? Ci accoglieranno senza riconoscerci, crederanno che siamo noi e non altri; non siamo che un ricordo e un sentimento lontano; perfino le fisionomie umane sono state livellate o rese uguali dagli stessi sentimenti, pensieri, visioni.","YES"
"Alvaro_Corrado-Vent_anni-1930","Alvaro Corrado","Vent anni","1930","Abbiamo finito a rassomigliarci tutti. La guerra sta passando su di noi come il fiume che leviga i ciottoli e li rende uniformi. Non siamo più che numeri.","NO"
"Alvaro_Corrado-Vent_anni-1930","Alvaro Corrado","Vent anni","1930","Come faremo a tornare individui domani? Il mondo si è scoperta una grande passione per l’aritmetica. Io sono stato ferito e sono stato due giorni all’ospedale di Polazzo.","YES"
"Alvaro_Corrado-Vent_anni-1930","Alvaro Corrado","Vent anni","1930","Per un poco il mio caso è stato interessante, ho potuto avere il mio piatto e il mio bicchiere. Avevo diritto anche al mio letto e al mio riposo, alle mie bende e alle mie medicine. Dopo di che, torno tranquillamente numero e cosa indistinta.","YES"
"Alvaro_Corrado-Vent_anni-1930","Alvaro Corrado","Vent anni","1930","Come poi, al disopra di queste cose, sopravviva il concetto dell’assistenza e dell’aiuto, mi sfugge. Ma molti concetti ci sfuggono. Nessuno sa più quello che vuole.","YES"
"Alvaro_Corrado-Vent_anni-1930","Alvaro Corrado","Vent anni","1930","C’era un’idea, prima, nella testa di tutti. Vincere la guerra. Ma ora questa idea si è limitata e rimpicciolita.","YES"
"Alvaro_Corrado-Vent_anni-1930","Alvaro Corrado","Vent anni","1930","Non c’è più che il pensiero di andare avanti. Una volta era Trieste, era Lubiana, era Vienna. Ora è il monte più vicino, cento metri di distanza.","YES"
"Alvaro_Corrado-Vent_anni-1930","Alvaro Corrado","Vent anni","1930","Lo stesso che nella vita. Uno ha uno scopo, alto o mediocre, umile o ambizioso, e a un dato punto si ritrova a lottare per il pane di quel giorno. La guerra ha preso lo stesso ritmo della vita e ha sostituito la lotta quotidiana.","YES"
"Alvaro_Corrado-Vent_anni-1930","Alvaro Corrado","Vent anni","1930","Il nostro è divenuto un movimento simile a quello del mare, che batte perpetuamente alla riva. Alla fine il pensiero umano ha ceduto il posto all’eterna legge degli elementi. C’è una sola parola che ci sorregge: il Dovere.","NO"
"Alvaro_Corrado-Vent_anni-1930","Alvaro Corrado","Vent anni","1930","Ci siamo attaccati tutti a questa parola come all’unica salvezza. Il generale ha perduto il figlio, ha veduto cadere i suoi compagni d’arme, il colonnello Salvi, amico ed emulo di gioventù, con cui aveva lottato e sognato. Ha capito che il sacrificio non ha limiti e si è legato a questa parola: Dovere.","YES"
"Alvaro_Corrado-Vent_anni-1930","Alvaro Corrado","Vent anni","1930","I morti stessi hanno finito a consolidare questa legge del dovere. Prima era una parola, una cosa astratta, una parola imposta a noi fin dall’infanzia e quasi un diporto. Ora, da quando ci sono i morti, è una realtà.","YES"
"Alvaro_Corrado-Vent_anni-1930","Alvaro Corrado","Vent anni","1930","Fino a che si può morire, c’è il dovere. Più si accumulano i morti e più comandano imperiosamente. Tante speranze e tanta gioventù è morta; la più bella, la più forte, la più ardimentosa.","YES"
"Alvaro_Corrado-Vent_anni-1930","Alvaro Corrado","Vent anni","1930","Perché si deve esitare? Del resto, soltanto questo dà un senso e una ragione alla guerra. Siamo tutti strumenti ciechi allo stesso modo, dall’alto al basso.","YES"
"Alvaro_Corrado-Vent_anni-1930","Alvaro Corrado","Vent anni","1930","Fare anni di studio, di esperienza, di lavoro, per prepararci a comandare, e alla fine sentirsi comandati da una volontà superiore a tutti. Insensibilmente, tutti si sono accomodati all’idea dei numeri, della cifra dei morti, dei feriti, dei proiettili; e ognuno, dal più piccolo al più alto, dal più lontano al più vicino, legge: hanno fatto il loro dovere.” Lorici bevve ancora un poco di quell’alcool, si sentiva meglio. Probabilmente non aveva neppur capito il senso di quanto aveva detto il generale, né tutto il vagabondo discorso di Fabio.","YES"
"Alvaro_Corrado-Vent_anni-1930","Alvaro Corrado","Vent anni","1930","Parlavano ora come se si ritrovassero da un giorno all’altro, e non ci fosse stato fra di loro nessun distacco. Eppure molte delle loro idee erano mutate, erano divenuti altri uomini, e tuttavia s’intendevano; ancora una volta pensavano allo stesso modo; e sentirsi parlare da uomini, quando ieri si erano sentiti tanto ragazzi, dava loro un piacere amaro. “Ti ricordi” disse Lorici “come immaginavamo la guerra?","YES"
"Alvaro_Corrado-Vent_anni-1930","Alvaro Corrado","Vent anni","1930","Tutto ci pareva logico nella nostra vita. Adesso, a distanza, tutto ci appare senza nesso. Siamo come dopo un naufragio, buttati su una spiaggia, e accanto a noi il mare ha deposto a caso gli elementi più disparati che ci accompagnavano nel viaggio.","NO"
"Alvaro_Corrado-Vent_anni-1930","Alvaro Corrado","Vent anni","1930","Cose erano cominciate che non sono finite, promesse non sono state mantenute, la vita si è pentita di quello che ci aveva dato e si è ritirata, il passato rimane in piedi come un tentativo di edificio rimasto a mezzo. Una strada, una donna, un bambino che nasce, un compagno che si ammala e vuole andare in guerra. Tutti abbiamo aspettato il domani di queste cose, e come andava a finire e come si sarebbe svolto.","NO"
"Alvaro_Corrado-Vent_anni-1930","Alvaro Corrado","Vent anni","1930","Niente. Tutto un sogno. Una vita sognata in cui gli elementi più diversi ed estranei si accavallano, e non c’è altro che da cavarne un simbolo qualunque, come chi guarda le stelle d’una costellazione e si figura, tra quelle, le immagini della mitologia.","YES"
"Alvaro_Corrado-Vent_anni-1930","Alvaro Corrado","Vent anni","1930","Abbiamo avuto un paese, ed ecco che amiamo tutti i paesi che abbiamo percorso; e perfino questo luogo amiamo, dove siamo divenuti uomini. Anche questo è il nostro paese.” “È vero. Certe volte, mutare posizione è come mutar cielo.","NO"
"Alvaro_Corrado-Vent_anni-1930","Alvaro Corrado","Vent anni","1930","Basta spostarsi di qualche centinaio di metri per non riconoscere più nulla, come accadeva nei nostri villaggi dell’infanzia. Poveri panorami: un albero spoglio, uno sbancamento del terreno, una casuccia distrutta, un mucchio di calcinacci, come il terriccio accumulato a cono davanti alla tana delle formiche. E tuttavia queste cose hanno un senso; l’albero nudo e forcuto ha la sua ombra a certe ore del giorno, e qualcuno ha desiderato di posarsi a quell’ombra magra e nera.","NO"
"Alvaro_Corrado-Vent_anni-1930","Alvaro Corrado","Vent anni","1930","La terra pur breve contiene tutti i misteri delle terre vedute nella prima gioventù. Ogni angolo è divenuto un mondo, qui si annidano pensieri e fantasie, si leggono avventure, e vi sono angoli come nelle case, che, per quanto vicini e piccoli, non si sono mai esplorati, come lo spazio fra un mobile e il muro, e rimangono la sede dei sogni più audaci, corrispondono alle regioni dove, sul trattato di geografia, si è pensato di fare un’esplorazione. E poi, anche queste cose hanno avuto una storia nel nostro cuore.","NO"
"Alvaro_Corrado-Vent_anni-1930","Alvaro Corrado","Vent anni","1930","Io nel giugno ero laggiù, dalla parte di Sagrado. Mi ricordo che c’erano le seconde linee con gli ufficiali superiori che ci guardavano sfilare quando avevamo il cambio, e ci porgevano magari da bere e da fumare, e poi c’erano i paesi laggiù, che era un piacere rivedere. A Villa Vicentina c’era una certa Martina.","NO"
"Alvaro_Corrado-Vent_anni-1930","Alvaro Corrado","Vent anni","1930","Io desideravo sempre che ci mandassero a Villa Vicentina. Ho pensato spesso che se torno vivo, a guerra finita, vengo a rivedere cosa fa Martina. Anche qui succede come nel mondo, anche qui esiste un progresso e una civiltà.","NO"
"Alvaro_Corrado-Vent_anni-1930","Alvaro Corrado","Vent anni","1930","Tutto si trasforma rapidamente, e basta un nonnulla, un albero che non c’è più, un bosco spogliato dal fuoco, una casuccia crollante buttata giù del tutto, per farci dire che non è più come una volta. Una notte che ha piovuto, e noi stavamo fermi sotto la pioggia, come tegole, e dormivamo tranquilli, mi ricordo l’acqua come veniva giù, dalla visiera del berretto, la fiamma calda del corpo contrastava e nello stesso tempo si compiaceva di quella pioggia fresca e pulita. Sul terreno molliccio avevamo l’impressione di dormire sui morti d’una guerra lontana, amici e nemici, chi lo sa.","NO"
"Alvaro_Corrado-Vent_anni-1930","Alvaro Corrado","Vent anni","1930","E questo pensiero non aveva nulla di lugubre. Oh l’alba di quel giorno, e quando venne il sole! I soldati parlottavano con un lieto rumore, ripulivano i fucili, preparavano le gavette con un gaio scampanìo di armento.","YES"
"Alvaro_Corrado-Vent_anni-1930","Alvaro Corrado","Vent anni","1930","Era una di quelle mattine in cui si crede che la guerra sia finita, o che le pallottole non facciano male, tanto la terra è buona, il cielo tenero e clemente. Sembrava facile poter uscire a sgranchirsi le gambe, sulla terra molle dove i ciuffi d’erba si rinfrancavano. I soldati stesero la loro biancheria dopo averla lavata nelle pozze di quell’acqua rossa.","NO"
"Alvaro_Corrado-Vent_anni-1930","Alvaro Corrado","Vent anni","1930","E soltanto più tardi il cannone nemico cominciò a sparacchiarvi sopra, con una cattiveria che ci parve una delle peggiori prepotenze della guerra. Che chiasso che fanno i nostri soldati! Per parlare e per cantare morirebbero, e muoiono alle volte.","YES"
"Alvaro_Corrado-Vent_anni-1930","Alvaro Corrado","Vent anni","1930","E una cosa che ci fa male, sai qual è? Non so se tu provi lo stesso sentimento: quando si rivedono le posizioni che sono costate tanta fatica, rimanere indietro, diventare elementi di trincee di seconda linea, spesso camminamenti, posizioni abbandonate, o, siccome il fuoco varia secondo il vento, posizioni battute quando prima erano sicure e protette. È lo stesso che tornando a rivedere la casa dove si è nati, dove si è trascorsa un’infanzia felice, la si ritrova incorporata tra gli alti edifizi della città, il giardino è scomparso e c’è una strada.","YES"
"Alvaro_Corrado-Vent_anni-1930","Alvaro Corrado","Vent anni","1930","I vecchi seguitano a dire ai nuovi che nei primi giorni la guerra era tutt’altra cosa, e forse è stata sempre la stessa. Si crea già una favola e una storia della guerra di tre mesi fa. Anche le persone sembravano migliori, e ci si lamenta come fanno i vecchi quando parlano della nuova generazione.","YES"
"Alvaro_Corrado-Vent_anni-1930","Alvaro Corrado","Vent anni","1930","C’era stato il tenente Bandi, te lo ricordi Bandi? Quello buono coi soldati, dicono i soldati, e li difendeva. Già anche il colonnello Salvi è divenuto un mito.","YES"
"Alvaro_Corrado-Vent_anni-1930","Alvaro Corrado","Vent anni","1930","A pochi giorni di distanza le figure diventano leggendarie, sono le stesse della gioventù e sembrano migliori non perché davvero lo siano, ma perché hanno avuto il privilegio d’essere i primi incontri di quella vita. Tu non hai conosciuto il capitano Dangiò. Lo amavano poco.","YES"
"Alvaro_Corrado-Vent_anni-1930","Alvaro Corrado","Vent anni","1930","Ora lo citano per dire di un uomo che si sapeva far rispettare, che era energico, freddo e coraggioso. Le vite concluse hanno valore, si possono vedere a distanza e giudicare. Come nel mondo d’una volta.","YES"
"Alvaro_Corrado-Vent_anni-1930","Alvaro Corrado","Vent anni","1930","Ecco, sono passati i vent’anni. Ora ci sono i soldati di altre classi. Anche noi siamo stati giovani, quassù.” I due amici parlavano piuttosto come due strumenti che seguitano la stessa musica, ma su due toni diversi.","NO"
"Alvaro_Corrado-Vent_anni-1930","Alvaro Corrado","Vent anni","1930","Fabio disse: “Che ci resterà da fare domani, se torniamo nel mondo? Temo che tutto ci parrà un gioco inutile il cui risultato non c’interessi. Bisognerà assumersi grandi responsabilità, altrimenti tutto ci parrà ozioso e miserabile.","NO"
"Alvaro_Corrado-Vent_anni-1930","Alvaro Corrado","Vent anni","1930","Immagineremo il mondo più grande, più bello, più nobile, più avventuroso, e ci cacceremo in tutte le imprese più disperate, in tutte le cause sballate. Credo che verremo fuori più chimerici che mai, e il mondo sarà ben felice se potrà togliercisi di dosso. Gli eroi ci vogliono perché siamo morti; e una legge naturale tiene lontani dalla guerra gli uomini guasti e deboli, perché il mondo si regge su di loro che non vogliono le scosse troppo forti.","YES"
"Alvaro_Corrado-Vent_anni-1930","Alvaro Corrado","Vent anni","1930","Se accettasse noialtri, si dovrebbe reggere su un ordine impossibile e inumano. Il nostro regno non verrà mai, perché è nei cieli, e non sulla terra. È necessario che noi siamo esistiti, e siano esistiti tutti quelli duri a soffrire e a morire, perché il mondo inorgoglisca d’essere stato capace di tanto.","YES"
"Alvaro_Corrado-Vent_anni-1930","Alvaro Corrado","Vent anni","1930","Eppure, se vivremo, ci sarà ben altro. Addio, Lorici.” “Addio, Fabio.” Lorici vide Fabio risalire le linee, scomparire a una svolta, curvo. Si sentiva solo in quel mondo sperduto, nessuno.","YES"
"Alvaro_Corrado-Vent_anni-1930","Alvaro Corrado","Vent anni","1930","Si ricordò d’avere in tasca un pezzo di pane. Si mise a sbocconcellarlo, e non pensava a niente. Vedeva le strade segnate dal passaggio degli uomini, scavate come i corridoi delle talpe, le linee di difesa intersecarsi e imbrogliarsi come i suoi pensieri.","NO"
"Alvaro_Corrado-Vent_anni-1930","Alvaro Corrado","Vent anni","1930","Si rendeva conto soltanto ora di quello che era accaduto, e delle parole che aveva sentite nel delirio della febbre. Ora che aveva mangiato doveva mettersi in cammino. Camminare voleva dire essere vivo.","YES"
