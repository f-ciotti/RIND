"filename","nome","titolo","anno","chunk","DIL"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","﻿Regina di Luanto Gli agonizzanti A metà di via del Tritone Nuovo, in una casa recentemente restaurata, abitava la famiglia Bessardi. Nell’aspetto esteriore, quel grande fabbricato non aveva nulla che lo distinguesse particolarmente: vi si ritrovavano il solito sfoggio di una volgare appariscenza, caratteristica predominante di tutte quelle costruzioni moderne, destinate a favorire le speculazioni dei proprietari, e le traccie troppo evidenti del lavoro affrettato.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Da un portone di proporzioni grandiose si penetrava in un atrio troppo angusto al suo confronto: le due pareti laterali avevano ciascheduna due usci, simmetricamente disposti gli uni di faccia agli altri, e nel fondo la scala, scarsamente illuminata da un piccolo lucernario, posto su in cima al tetto, appariva abbastanza ampia e comoda. Al primo piano, sul vasto pianerottolo, due sole porte: da una di esse si accedeva negli uffici della banca Maurigi, dalla seconda, nella abitazione privata del banchiere. Dopo, la scala si ristringeva: i gradini di pietra diventavano più alti, per aumentare ancora ad ogni nuovo piano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E così a ciascun pianerottolo si facevano più fitti gli usci: tre al secondo, quattro al terzo, sei al quarto, indicando la graduale suddivisione dei quartieri, nei quali gli inquilini si ammucchiavano, contro qualsiasi più elementare regola d’igiene. Al secondo piano abitava la famiglia dell’ingegnere Bessardi; per rendere indipendenti dall’ingresso comune le stanze destinate a suo uso particolare, Giulio, il figlio dell’ingegnere, aveva fatto aprire una piccola porticina che appena scorgevasi nella uniforme bianchezza del muro. E soltanto quando quella porta misteriosa, di cui egli solo possedeva l’unica chiave, si era richiusa su di lui, Giulio si trovava a suo agio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ripeteva sempre che l’aspetto comune e borghese delle scale e dell’ingresso lo affliggevano talmente, da costringerlo ad inventare un modo di vederli il meno possibile. Perciò aveva preso l’abitudine di attraversarli sempre di corsa, dopo aver abbandonato il tentativo di camminare ad occhi chiusi, in seguito ad un formidabile ruzzolone fatto per aver inciampato in una cesta di pane, lasciata dal fornaio a metà scala. Si limitò quindi ad adottare il sistema di correre, sistema assai meno originale, meno straordinario certo, ma incomparabilmente più pratico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poiché lo stesso Giulio qualche volta era costretto a riconoscere in petto la necessità di ricorrere a cotesta parola aborrita, che ad alta voce proclamava bandita dal suo vocabolario. Egli si era esclusivamente dedicato al culto della “Bellezza pura” e tutto ciò che si allontanava da essa gli ispirava una sprezzante pietà. La sua preoccupazione costante consisteva nell’informare tutto sé stesso alle leggi della più rigorosa estetica, mettendovi in più un colorito di originalità personale, che egli si sforzava di ottenere in ogni cosa, tanto nel suo vestiario, quanto nei suoi modi, nelle sue idee, nei suoi atti, nelle sue produzioni letterarie, nei versi che già gli avevano procacciato fama di poeta geniale.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E per raggiungere meglio cotesto intento, nel suo intimo, Giulio si era costituito una specie di tribunale, al quale venivano sottoposte in rapidissimo esame le più ardue questioni. Egli non pronunciava una parola, non scriveva una sillaba, non compieva l’azione più semplice, senza aver prima consultato il suo giudice intimo. “Non è un po’ volgare questo?” “È estetico quest’altro?” A seconda della approvazione suprema, l’atto veniva sì o no compiuto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tutto ciò diventava un lavoro faticosissimo, ma al quale Giulio si era tanto abituato, da credere quasi che quell’opera di epurazione non fosse che la manifestazione spontanea di una individualità eccezionalmente privilegiata. Tale supposizione, compiacendolo assai, non tardò molto a trasformarsi in una ferma persuasione, che egli fece di tutto per comunicare agli altri. Infatti non mancavano coloro ai quali la artificiosa stravaganza di Giulio imponeva una ammirazione mista ad un senso di meraviglia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli era un bel giovane, indubbiamente, ma più ancora il suo modo di vestire bizzarro, il suo linguaggio gli avevano procurato vari successi molto lusinghieri fra le donne. Giulio però affettava a questo proposito la più grande indifferenza: la illimitata sicurezza che aveva delle superiorità del sesso maschile in genere e della propria in particolare, gli faceva considerare come un tributo naturale e dovuto qualunque prova di benevolenza gli venisse data, riservandosi inoltre il diritto di ricambiare la benefattrice con un profondo disprezzo, altamente manifestato e che gli creava intorno un’aureola di seduzione, più irresistibile ancora. Per le persone della sua famiglia, Giulio era un oggetto di curiosità: la madre e la sorella subivano totalmente il suo ascendente e lo circondavano di un affetto pieno di deferenza; esse non volevano discutere i gusti, le idee strane di lui, anche quando non riuscivano a capirle, anzi specialmente allora la loro ammirazione non aveva limiti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Solo l’ingegnere Bessardi opponeva un’aperta resistenza al figlio; sebbene uomo di mente limitata e poco abituato alle sottigliezze delle analisi psicologiche, egli si era formato di Giulio un’opinione abbastanza esatta, che formulava volentieri in una frase con la quale spesso metteva fine alle loro interminabili e sempre rinnovate discussioni. «O tu sei matto e allora sei un disgraziato, o non lo sei e fai le viste di esserlo e allora sei un imbecille, perché, che io sappia, nessuno si è mai gloriato di avere il cervello guasto.» A questo, Giulio rispondeva con un mezzo sorriso di compassione, che aveva il potere di mettere fuori dai gangheri l’ingegnere padre, fino a che la moglie Amalia e la figliuola Livia non si intromettevano per ricondurre la pace in famiglia. E il desinare, perché le sole ore nelle quali padre e figlio si trovavano insieme erano quelle dei pasti, si terminava in un silenzio interrotto da qualche sordo brontolio dell’ingegnere, mentre Giulio componeva la sua fisionomia ad una espressione stanca e distratta, che gli valeva gli sguardi supplichevoli della madre e della sorella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poi appena finito, con un lieve cenno di saluto il giovinotto se ne andava nelle sue stanze, in quelle stanze che egli si era fatto arredare a piacere suo e che il padre aveva visto una unica volta, giurando, dopo, che mai più ci avrebbe rimesso piede. Giulio aveva ascoltato, con la solita indifferenza, le sfuriate paterne e si era accontentato di stringersi nelle spalle. Del resto quelle stanzette erano il suo orgoglio e sebbene non lo mostrasse, perché l’intimo tribunale della sua coscienza aveva dichiarato cotesto sentimento più prossimo alla abilissima volgarità che agli elevati precetti della estetica e della originalità, il suo più grande piacere consisteva nel constatare la sorpresa e lo sbalordimento di quelli che per la prima volta varcavano la soglia della bizzarra dimora.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Appena entrati dalla porticina che si apriva nel muro della scala, il visitatore si trovava in un andito stretto, interamente tappezzato di una stoffa rosso cupo. Da quattro bracci di ferro battuto, conficcati nelle pareti, pendevano altrettanti piattelli, ugualmente in ferro, dentro i quali bruciavano dei lucignoli bagnati nello spirito: da un lato, su un piedistallo a forma di spira si ergeva una grande acquasantiera in vecchio marmo venato, piena di un’acqua speciale, profumata, che Giulio faceva fabbricare in famiglia, dalla madre e dalla sorella, per ragioni economiche. Al sopraggiungere di un ospite, Giulio, con grande raccoglimento, prendeva un aspersorio collocato accanto all’acquasantiera e dopo averlo lievemente inzuppato nel liquido odoroso, ne spruzzava poche gocce sul nuovo arrivato, come se quello, prima di inoltrarsi, dovesse essere purificato per non profanare il sacro luogo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","In fondo al corridoio, da una porticina bassa, tanto che per passare bisognava chinarsi, più larga alla base e più stretta in alto, simile alle porte delle cripte antiche, si penetrava in un salotto, in cui tutto era il simbolo della Vita. Una sola grande finestra racchiusa da una grata leggera, che formava una gabbia, nella quale una cinquantina di uccelli cinguettavano e saltellavano allegramente. Alle pareti un pittore, intimo amico di Giulio, aveva dipinto capricciosamente alcune grandi figure femminee, simboleggianti la Voluttà, la Gloria, Psiche, Venere.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel centro della stanza, su di uno zoccolo mobile di ebano, posava svelta e leggera una statua raffigurante l’Arte, e come all’idolo di un tempio pagano, intorno ad essa, quotidianamente, Giulio spargeva fiori e frutta fresche. In un angolo un grande libro rilegato nella foggia degli antichi messali era sorretto da un cavalletto ornato da una ricca coperta di tela rosa sbiadito, con leggeri ricami di argento, consunti dal tempo e dall’uso. In esso, ad ogni pagina, si trovavano scritti versi o brani di prosa magnificanti la Bellezza e l’Arte, sua fedele interprete.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vi si trovavano mescolati gli autori antichi ai moderni e la armonia insuperabile del verso latino vibrava accanto alla grazia delle rime romanze. Giorni e giorni Giulio era stato chiuso nelle biblioteche, frugando nelle opere meno conosciute di celebri autori, per strappare loro le gemme rare, che venivano poi riunite in quello che egli chiamava: il suo Vangelo. Ogni mattina, Giulio apriva il libro, ermeticamente chiuso la sera innanzi; lo apriva là dove si infiggeva a caso la lama del pugnale sivigliano che gli serviva da tagliacarte, e durante la intera giornata il libro restava aperto in quella medesima pagina.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ora, Giulio si era imposto l’obbligo di considerare le parole che il caso gli offriva come l’ordine formale dell’impiego che doveva fare delle successive ventiquattr’ore. Se quanto leggeva lo invitava alla letizia, egli ne approfittava per divertirsi in tutti i modi; se invece suggeriva idee melanconiche o consigliava il lavoro, egli o si raccoglieva in cupe meditazioni, oppure si metteva a studiare ed a scrivere. Intanto fino a che non sorgeva il nuovo sole, l’autore delle parole che gli erano capitate restava assoluto signore della giornata: Giulio ne rileggeva le opere, le commentava cercando di crearsi una specie di comunione spirituale con quegli che per poche ore salutava come suo Sovrano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Veramente era accaduto qualche volta che Giulio, non avendo trovato la pagina che si era presentata conforme al suo desiderio, presto aveva voltato il foglio per cercarne una più adatta; ma in quella circostanza aveva ben cura di non essere veduto da alcuno e per il momento il suo tribunale intimo era dispensato dalle sue funzioni… Di fianco alla finestra, una specie di tavoletta mobile avente un piede di noce scolpito spesso serviva di scrivania a Giulio. Questi aveva contratta l’abitudine di scrivere o ritto o sdraiato in terra bocconi, e perciò, poco discosto dal volume contenente i pensieri poetici, giacevano in terra, confusamente sparsi sopra un morbido tappeto, mucchi di carte, libri, calamaio d’argento, penne, sigilli ed altro. Come sedili non vi erano che due poltrone a dondolo, una lunga seggiola di paglia indiana e molti guanciali d’ogni dimensione da disporre a proprio piacimento.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dal salotto della “Vita” si passava nella “Camera della morte” e cioè nella stanza da letto di Giulio. La stanza era piuttosto ristretta; una grossa civetta imbalsamata occupava il centro del soffitto e con le ali aperte pareva pronta a volare; sulle pareti uniformemente tinte di grigio nessun ornamento. Solo un grande Cristo Crocifisso in avorio, assai pregevole opera d’arte, spiccava in quella di fondo e, nell’angolo di destra, uno scheletro, ben conservato, su un piedestallo si immobilizzava nel suo ghigno sinistro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel mezzo della camera, un’ampia coltre mortuaria di velluto nero con frangie d’argento copriva interamente il piccolo letto, stretto e lungo. Giulio aveva pensato se gli conveniva dormire addirittura in una bara, ma la cosa gli parve volgare, perché già adottata da molti, ed allora preferì di comporsi quella specie di catafalco, intorno al quale sei grandi ceri ardevano sempre… quando dovevano essere veduti, ché del resto Giulio li spegneva subito perché la cera costa cara… Nient’altro in quella camera: accanto vi era lo spogliatoio, nel quale si accedeva da una piccola porta nascosta sotto il panneggiamento delle cortine nere a frangie d’argento, simili agli addobbi che si mettono fuori delle porte delle chiese nei giorni solenni di cerimonie funebri. Là ogni traccia di eccentricità scompariva: una tinozza, delle brocche come si trovano dovunque; due armadi, vari specchi, insomma tutto il necessario per un uomo che non ama di privarsi dei suoi comodi e persino un piccolo letto, dove molto spesso Giulio dormiva, quando era ben sicuro che nessuno lo avrebbe sorpreso.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Della madre e della sorella poco gli importava; esse non ardivano certo di fargli un’osservazione, se con assai maggior frequenza trovavano disfatto il lettuccio volgare e comune, ma soffice e comodissimo, anzi che il funereo giaciglio vegliato dall’orribile scheletro. Giulio, avvolto nell’ampia veste orientale che indossava quando stava in casa, fumava lentamente, sdraiato, sorreggendosi il capo con la mano destra. Il viso rivolto all’insù, era improntato ad un’espressione estatica.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E chi fosse entrato improvvisamente e lo avesse visto in quell’atteggiamento non avrebbe mai supposto che egli pensava di doversi recare in quella sera al ballo dell’Ambasciata russa. E che la camicia di foulard bianco, nuova sua invenzione, ordinata alla sorella, ancora non gli era stata portata, oppure supponendolo non avrebbe capito come un tale fatto potesse avere tanta importanza da essere causa di quell’espressione fatale. Ma proprio nel momento in cui si disponeva a chiedere in casa informazioni sulle sorti della sua camicia, il campanello elettrico squillò nel corridoio.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nell’avvicinarsi ad aprire Giulio borbottò fra i denti una frase che il suo tribunale segreto non avrebbe certo approvato; ma in quel momento la sincerità aveva avuto il sopravvento. A metà dell’andito tirò il cordoncino: l’uscio si aprì ed il pittore Federico Montori, il più intimo amico suo, entrò sollecito: «Salvete Julius Julius!». «Salvete.» Sempre fra loro si salutavano così, poi Federico, già assuefatto agli usi dell’amico, si soffermò per ricevere il leggero spruzzo dell’aspersorio che Giulio agitava contro di lui, mormorando la formola di rito: Asperges me hissopo et mundabor, Lavabis me et super nivem dealbabor.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Eseguita la piccola cerimonia, entrambi passarono nel salottino della “Vita”. Federico gettò in un canto in terra il suo cappotto, prese una sigaretta dalla ciotola d’avorio giapponese, poi subito andò a fermarsi davanti al libro aperto, dove lesse ad alta voce: Candide liber, ades; sic sit tibi mystica vitis Semper, sic edera tempora vincta feras Aufer et ipse meum patera medicante dolorem Saepe tuo cecidit munere victus amor. «Oh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh!» esclamò come ebbe finito. «Siamo nel regno di Tibullo, oggi! E ben sia!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vivano i lini candidi e le belle fanciulle incoronate di rose! Ma dov’è il nettare cantato?» concluse con un sorriso interrogativo. Giulio, che frattanto si era gettato supino su un mucchio di guanciali, stese il braccio verso uno sgabello dove era collocato un vassoio contenente alcuni bicchierini ed una caraffa alta di cristallo col tappo d’argento piena di vino di Marsala, giallo e trasparente come oro liquido.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Federico, obbedendo al mutuo cenno di invito, si versò un bicchiere del forte vino e, dopo averlo trangugiato d’un sorso, lo riempì una seconda volta declamando: «Candide liber, ades… sì» proseguì, «Tibullo ha ragione, il vino è un grande consolatore». Giulio fece una leggera smorfia di disapprovazione. Federico se ne accorse e, mentre si allungava comodamente sulla poltrona indiana, insisté di nuovo: « Sì, un grande consolatore.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non ne convieni? E pure ti assicuro io che quando si ha bisogno di dimenticare…». Giulio lo interruppe sdegnosamente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Perché dimenticare?» «Perché? Perché in certi momenti di scoraggiamento, di malcontento…» Di nuovo Giulio impedì all’amico di continuare dicendo in tono reciso: «Cose di deboli coteste, sconosciute alle anime veramente forti…». «Può essere» dichiarò Federico, un poco indispettito dal sottinteso di quelle parole, con cui Giulio intendeva affermare un’altera superiorità su di lui, e dopo un breve intervallo di silenzio egli riprese a dire: «Julius, sai perché sono venuto?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«No.» «Ero nel mio studio, lavoravo al mio quadro “Il riposo di un fauno”; già la figura della ninfa mi sorrideva quando sono stato assalito da una idea che mi ha impedito di proseguire. «E la idea?» chiese Giulio languidamente. «La idea?» riprese Federico pensieroso con lo sguardo fisso nel vuoto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Eccola: basta l’armonia del colorito, la purezza della linea, la bellezza della forma a creare la illusione della vita?» «La illusione della vita?» ripeté Giulio con sorpresa. «Sì» proseguì l’altro, «raggiungere quella indefinibile cosa che da Pigmaglione a Michelangelo deve aver formato il tormento di ogni anima d’artista! Veder risplendere nell’opera d’arte almeno un riflesso della luce che illumina tutto ciò che vive; trasfondere in essa almeno l’apparenza del moto, del calore… E per giungere a tanto, qual è il mezzo più efficace?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Forse ve ne è uno solo… uno solo… Accostarsi quanto il più possibile alla verità; attenersi con la maggiore fedeltà ai modelli che la grande maestra natura ci offre… Essere semplici, essere veri. Imitare la realtà, tale quale essa si presenta ai nostri occhi… Sì, è questo il gran segreto: la verità, la verità!» «Federico, tu bestemmi!» gridò Giulio, sollevandosi e voltandosi sul fianco. Restò appoggiato sul gomito destro, mentre il braccio sinistro si alzava in un gesto di studiata teatralità.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Tu adunque vuoi oggi abbassare il sublime compito dell’artista ad una miserabile funzione di copista? Tu dunque vuoi abbandonare l’orgogliosa impresa di creare per piegarti servilmente alla imitazione? Davvero non ti riconosco più!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tu che con l’agile pennello componevi tutto un mondo…» «Di falsità!» interruppe Federico, con improvviso scatto di violenza e dalle labbra gli sgorgarono le parole simili ad un’onda impetuosa invano frenata. «E appunto nel constatare quale penosa immobilità colpisce le mie ninfe, le mie dee, tutte quelle figure simboliche nelle quali mi compiacevo di trovare una forma d’arte superiore alle altre, che il dubbio è penetrato in me. Perché mentre intorno all’opera mia aleggia un soffio gelido e l’artificio si rivela dovunque, la più volgare testa di contadina di Michetti emana una fiamma vitale che fa palpitare il cuore di chi la contempla?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Perché in questo tutto è vero, grandioso nella sua semplicità, e tutto è falso nelle concezioni immaginarie della mia fantasia, dove nessuna verità risplende e solo appare lo sforzo di una ricerca faticosa del nuovo e dello strano. Dinanzi ad opere simili l’ammirazione può sorgere dal ragionamento, che ne fa valutare i pregi diversi; ma è dinanzi a quelle altre che erompe spontaneo il grido di entusiasmo, scevro da qualsiasi considerazione!» «L’entusiasmo della folla, il plauso della moltitudine!» disse Giulio con disprezzo… «Perché sdegnarlo? Le epoche più gloriose per la storia dell’arte furono sempre quando il suo culto era più sparso nelle popolazioni…» «Federico!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Federico, tu stai per disertare la tua bandiera! I tuoi dubbi, le tue incertezze sono indizi fatali… Torna, torna a lei!» E qui Giulio indicò con un cenno la statua dell’Arte che si ergeva snella e leggera nel candore marmoreo. «Essa è la sovrana assoluta e le sue leggi sono immutabili… Che l’opera tua raggiunga il tuo ideale di bellezza e tutto avrai ottenuto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dove l’Arte, espressa in una forma di bellezza impera, nulla altro esiste! L’arte per l’arte! Ecco la grande divisa!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che è mai tutto il resto? Che ti importa del vero e del falso, se dai tuoi pennelli è sorta un’armonia di colori, se la bellezza trionfa sotto la tua mano? Chiunque abbia alto intelletto d’Arte sarà pago e ti onorerà per il godimento che gli offrirà l’opera tua!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non senti tu come questo ideale di bellezza tutto sovrasti, tutto vinca? Questa è la gran luce abbagliante che illumina le alte regioni dove giungono soltanto gli spiriti eletti. Che cosa pretendi cercare ancora, tu che fosti iniziato al sacro culto della dea Arte?» Giulio tacque: aveva declamato le sue frasi con abili inflessioni di voce, destinate ad accrescere la efficacia delle parole proferite; avrebbe voluto continuare ancora, ma quella discussione lo coglieva impreparato e si accorgeva di non trovare argomenti molto persuasivi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se ne accorgeva dallo sguardo un po’ ironico che Federico posava su di lui. Uno sguardo acuto e penetrante quale non gli aveva mai veduto per lo innanzi. Involontariamente provava un confuso imbarazzo, sentendosi oggetto di un esame punto benevolo, ed aggiungendo a ciò la preoccupazione che gli dava il pensiero di veder passare le ore senza poter provvedere alla sua camicia, provò un grande desiderio di essere liberato dalla compagnia di Federico.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Pensò che il meglio era metter fine alla loro discussione; ciò affretterebbe la partenza dell’amico, quindi a guisa di conclusione, esclamò: «Oh! Federico mio, come mi duole il tuo abbandono!». L’altro replicò pacatamente: «Parlare di abbandono è ancora prematuro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per adesso mi limito a cercare». «Che cosa vuoi cercare all’infuori di lei?» chiese Giulio stendendo l’indice per la seconda volta verso la statua circondata di fiori e di frutta. Federico le gettò una rapida occhiata, poi rispose con un sorriso pieno di malizia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ella stessa sempre e dappertutto; ma raffigurata in una foggia più corrispondente alle esigenze del tempo attuale… Per esempio invece che nuda, o coperta del tradizionale peplo, vestita con un bel costumino di biciclettista… » «Oh!» fece Giulio inorridito e si coprì il volto con le palme. Federico lo osservò un poco in silenzio poi riprese a dire: «A proposito…! Belli i tuoi versi».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Quali?» chiese Giulio, ripigliando il suo posto ed il suo tono di voce abituale. «Quelli che ha pubblicati la rivista Ave Regina. Indovina dove li ho veduti?» «Non saprei…» «Dalla bella marchesa Tecla; ella stessa li ha declamati.» «Davvero?» si limitò a dire Giulio frenando un moto istintivo di soddisfazione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«E li ha declamati con un fuoco, con un entusiasmo! La graziosa marchesa» proseguì maliziosamente Federico, «ammira troppo i tuoi versi!» «Senza capirli» osservò Giulio sdegnosamente. «Perché non pensi ad esserle maestro?» insinuò Federico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Me ne guardi il cielo! Non ho tempo da perdere.» «Non credo che ce ne perderesti molto.» «Oh! Per questo no!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Guarda!» E così dicendo Giulio allungò un braccio nel mucchio delle carte che gli stava accanto, frugò e ne trasse una lettera scritta in elegantissima carta violacea, fregiata di uno stemma multicolore. La porse a Federico. «Leggi.» E quello lesse: Ho ricevuto il vostro volume; l’armonia squisita dei vostri versi mi fa desiderare di udirli dalla vostra bocca.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ve lo chiedo come una grazia – un artista come voi è più di un sovrano e gli si può chiedere una grazia senza esserne umiliati. Voi leggerete, io vi ascolterò immobile, con gli occhi chiusi, perché nulla possa distrarmi dalle deliziose immagini che le vostre magiche parole evocheranno in me: tutti i giorni vi aspetterò sola dalle due alle quattro. Tecla Terminata la lettera, Federico fece schioccare la lingua in modo espressivo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ci sei andato?» «No» replicò Giulio e tacque per godersi l’effetto di sorpresa suscitata dalla sua risposta. «No?» ripeté Federico meravigliato infatti e l’altro osservò con gioia infinita quella prova della indiscutibile sua superiorità. No, nessuno avrebbe avuto la forza di essere così estetico ed originale fino al punto di resistere all’invito fattogli da una bella donna come la marchesa Tecla; nessuno poteva essere quanto lui perfetto da preferire il raffinato ed elevato piacere di sbalordire il prossimo, a quello di fare ciò che qualunque altro avrebbe fatto al suo posto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ma non le hai nemmeno risposto?» «Le ho detto che rispettavo troppo i miei versi per leggerli nella banalità di un salotto che accoglie le stupide conversazioni mondane.» «Ed ella?» «Non so.» «Ti chiederà di udirli altrove.» «Può essere.» «E tu?» Giulio si allungò leggermente e in tono di assoluta indifferenza e noncuranza, rispose: «Se il giorno sarà consacrato a Venere le concederà di compiere il sacrifizio». «Non è una sacerdotessa indegna; non hai visto miss Dolly Parker? Quell’americana che è arrivata da due giorni e che abita al Grand Hotel?» «No.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È bella?» «Meravigliosa. Beppe, Gigi, Arnaldo l’hanno già circuita. Stamani Arnaldo l’ha condotta nel mio studio: si è messa a fumare sigarette, ha chiacchierato un quarto d’ora e poi se n’è andata.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Una creatura magnifica, ti ripeto.» «Tu sei schiavo della femmina, Federico! Guardatene!» ammonì Giulio severamente. Federico rispose con una scrollatina di spalle.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Amo la voluttà e poiché la femmina ne è l’istrumento, come tale me ne servo, senza attribuirle un soverchio valore.» «Bene» approvò Giulio, «ma questa miss… come l’hai chiamata?» «Parker. La vedrai questa sera all’Ambasciata russa, se ci vai.» «Ci vado.» «Te la presenterò.» «Vedremo…» Mormorò Giulio svogliatamente. Intanto Federico si era alzato e si disponeva a prendere commiato dall’amico; dopo aver accesa una sigaretta, stese la mano a Giulio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Salvete Julius.» «Salvete… » Appena il pittore fu uscito, Giulio, abbandonando le movenze lente e languide adottate fino allora, con passo svelto attraversò la Camera della Morte, lo spogliatoio, l’andito che riuniva le sue stanze a quelle occupate dal resto della famiglia e, spalancato rumorosamente l’uscio, penetrò nel salottino da lavoro, dove erano solite stare la madre e la sorella. Infatti le trovò tutte e due sedute intente a ricamare accanto alla finestra. Al comparire del giovane, esse levarono il capo in atto di interrogazione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio parlò subito in tono burbero: «Vi siete ricordate che per questa sera voglio la camicia di foulard?». Le due donne scambiarono fra loro uno sguardo imbarazzato che non sfuggì a Giulio, il quale domandò subito senza nascondere la sua irritazione. «Che cosa c’è?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non è finita? Non è pronta? E pure io… » «Sì, è finita, è finita» si affrettò a dichiarare Livia e la madre seguitò: «Però la stiratrice che aveva promesso di portarla questa mattina non si è ancora vista».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«E non avete mandato nessuno a far premura?» disse Giulio sempre irritato. «Di solito essa è così puntuale» spiegò timidamente Livia, «e quando ha promesso… » «Che promesso e non promesso!» gridò il giovane sgarbatamente. «Voglio la mia camicia e la voglio subito, capite?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come diavolo vi siete ridotte a mandarla alla stiratrice proprio all’ultimo momento? Mandate a riprenderla…» «Tanto fino a questa sera non ti occorre. Possiamo aspettare ancora un poco» suggerì la signora Amalia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma il figlio seguitava ad ostinarsi: «No, la voglio subito per assicurarmi se è riuscita a mio modo. Non c’è nessuno che possa andare ad informarsi dalla stiratrice? Già in questa casa non c’è verso di essere serviti a modo…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si inquietava, tanto che sua madre fece un cenno a Livia, concludendo: «Via, finiscila: ora manderemo a prendere la tua camicia… Esitavo, perché c’è la donna nuova che non è ancora pratica… Ma giacché non se ne può fare a meno…». Livia chiamò forte. «Mariettina!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mariettina!» Quasi subito questa comparve premurosa: solo dalla mattina si trovava al loro servizio e Giulio non aveva avuto ancora occasione di vederla. Mentre la padroncina spiegava la commissione che doveva eseguire, indicandole con precisione la strada, la casa e ripetendole più volte ciò che doveva dire, Giulio esaminava la ragazza e nel seguire con lo sguardo le curve procaci di quel corpo fresco e robusto dalle carni sode, rigide sotto la povera stoffa di lana del vestitino consunto, lo assalì improvvisamente un brivido di desiderio e per un momento, dimentico dei freni artificiosi che imponeva a sé stesso, si sentì piacevolmente stuzzicato dall’aspetto della servetta. Ma appena gli ritornò la coscienza, momentaneamente sopraffatta dall’impulso spontaneo dei sensi, egli reagì, vergognoso, contro quella passeggera debolezza e per vendicarsi della causa innocente che lo aveva quasi indotto a mancare ai suoi principii, apostrofò con durezza la Mariettina.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«E non ci perdiamo in chiacchiere, eh! Badate di far presto.» La servetta, già intimidita per la presenza del signorino, nel sentire quel tono severo balbettò un confuso: «Non dubiti». E uscì di corsa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Allora anche Giulio se ne andò, raccomandando che gli portassero la camicia appena fosse arrivata; doveva uscire e prima voleva vederla per giudicare se non avesse qualche difetto. Avanti di tornare nelle sue stanze, andò a vedere nella cassettina delle lettere se c’era qualche cosa per lui; senza volerne convenire, era un po’ inquieto, non sapendo quale accoglienza avrebbe fatto alla sua risposta la marchesa Tecla Montalcino; tutta la ostentazione di noncuranza sfoggiata davanti a Federico non era che a metà sincera, poiché la conquista della marchesa era ben lontana dal dispiacergli. Non che a tale conquista conferissero importanza le attrattive personali della marchesa, no, la donna passava in seconda linea, e ciò che per Giulio aveva principalmente valore consisteva nella soddisfazione di vanità che gli avrebbe procurato l’essere l’amante di una delle signore più ricche, più in voga di Roma.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E per consolarsi di una possibile sconfitta, nel dirigersi verso la cassetta delle lettere, egli andava ripetendo fra sé che oramai possederla o no era una questione secondaria, Il trionfo lo aveva ottenuto con l’invito ricevuto da lei e che poteva sempre gloriarsi di avere declinato. Tuttavia aprì la cassetta con una certa emozione e provò un vero senso di compiacimento quando si vide cadere in mano la piccola busta oblunga di colore viola pallido. Aspettò di essere tornato nelle sue stanze per aprirla: vi trovo una sola parola scritta: Dove?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Subito pensò che sarebbe stata abile manovra a esasperare il desiderio della marchesa, mostrandole una tranquilla indifferenza e decise di risponderle verbalmente la sera stessa, quando l’avrebbe incontrata al ballo; dandole un appuntamento in un museo qualunque, tanto per dimostrarle la sua poca fretta di cogliere il frutto che gli veniva offerto. Oramai era sicuro della riuscita, e poteva osare di scherzare con un fuoco che si sarebbe tanto più infiammato, quanto meno lo avesse alimentato. Gettò la lettera e cominciò a vestirsi per uscire; era l’ora consacrata dalla moda alla passeggiata; mancarvi sarebbe stato commettere una grave infrazione alle regole imposte dal codice della eleganza, il quale ispirava a Giulio una tale scrupolosa deferenza, da non permettergli la più lieve disobbedienza al suo riguardo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E questa ligia sottomissione arrivava a tal segno, che pur di conservare il suo posto nei ranghi di coloro che sono giunti a meritare l’ambito titolo di “elegante” (aggettivo che classifica e definisce in maniera indiscutibile una certa categoria di individui), egli non avrebbe nemmeno esitato a rinnegare le opinioni e le idee che ora formavano il suo orgoglio. Anzi le avrebbe avute egualmente se nell’orizzonte della Moda l’astro dei seguaci e imitatori di Gabriele Dante Rossetti fosse stato meno fulgido? Una simile interrogazione Giulio certo non pensava a rivolgerla a sé stesso; che la sua eccelsa fede artistica derivasse da una causa così puerile non gli conveniva riconoscere, e, senza approfondire, si contentava di far concordare agli occhi altrui le sue ambizioncelle di uomo alla moda con le sue aspirazioni di esteta.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma nelle cure dell’abbigliamento il tempo passava e la sospirata camicia non compariva: essendo già pronto, gettato un ultimo sguardo allo specchio e soddisfatto di quello che ci vedeva, Giulio decise di tornare dalla madre per rinnovare le sue premure; ma non ce ne fu bisogno. A due colpi picchiati all’uscio dello spogliatoio egli rispose: «Avanti!». La porta fu aperta e Livia entrò, portando con molta precauzione un fagotto che depose sul letto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Finalmente!» gridò Giulio, e si mise ad osservare attentamente la sorella occupata a sciogliere i nodi del fazzoletto colorato che copriva il prezioso indumento. Ciò fatto, la ragazza ripiegò i lembi della pezzuola e la camicia apparve nella sua morbida bianchezza di un bianco d’avorio. Giulio esaminava minutamente le pieghine fitte cucite con mirabile precisione; toccò con la punta delle dita per farlo sbuffare l’alto jabot, la trovata geniale destinata a sbalordire il pubblico; trovò tutto soddisfacente, senza potervi fare la più piccola critica e dichiarò: «Benissimo».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Sei contento?» domandò Livia, liberata dall’ansietà che l’aveva oppressa durante l’esame compiuto dal fratello. «Contentissimo.» E per dimostrarlo meglio ebbe un insolito slancio di espansione: accarezzò la guancia di Livia. Questa, dopo aver accuratamente ricoperto la camicia per proteggerla dalla polvere, si mosse per andarsene; prima però chiese: «Hai bisogno d’altro?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«No, grazie, Livietta» rispose Giulio amabilmente. Si scambiarono un sorriso e la ragazza fece qualche passo; ma sul punto di richiudere la porta, si fermò e dopo una breve esitazione disse: «Sai chi c’è di là?». «Chi?» «Pierina con la zia Adele; sono venute a farci visita.» «Ah!» mormorò Giulio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Livia aspettò ancora un momento; le sue labbra si agitarono come in procinto di parlare, i suoi occhi si fissarono interrogativi e quasi supplichevoli sul fratello, poi con un atto brusco si voltò, spinse la porta e scomparve senza aggiungere altro. Giulio indovinò facilmente il significato recondito del contegno di Livia e anche egli per qualche secondo rimase immobile, indeciso. Doveva andare a salutare Pierina?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Doveva dare una così grande consolazione a quella povera bimba? Ricordò le serate passate a giuocar la tombola, quando, soggetto all’autorità paterna, era costretto a prender parte ai divertimenti famigliari; allora aveva trovato una grata distrazione nel corteggiare la cuginetta… Ella, molto semplice, si era lasciata adescare, aveva creduto a qualche cosa di serio e adesso, dopo tre anni durante i quali Giulio, oramai emancipato, la aveva trascurata apertamente, ella si manteneva pazientemente fedele al primo sogno d’amore che aveva fatto palpitare il suo cuore… Dolcemente rassegnata, dava prova di una costanza che nulla riusciva ad alterare, perché una speranza lontana la sosteneva… Giulio si compiaceva di quella fiduciosa adorazione e le rare volte che il caso gli faceva incontrare la ragazza, egli ne approfittava per consolidare il suo dominio. Ci voleva poco: bastava una parola affettuosa per far vivere Pierina mesi e mesi in un’estasi di gioia.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Doveva andarla a salutare?, seguitava a pensare Giulio; consultò l’orologio… Aveva fatto tardi; bisognava affrettarsi per non perdere del tutto l’ora della passeggiata; tanto Pierina poteva aspettare. Tecla Montalcino, appoggiata allo stipite di una porta del vastissimo salone da ballo del palazzo Grovedoni, dove aveva sede l’Ambasciata russa, chiacchierava con alcuni giovinotti, dividendo la sua attenzione fra i discorsi che si facevano nel suo crocchio e quello che succedeva intorno a lei. Già due volte Giulio le era passato davanti, fingendo di non vederla, ed ella si era morsa le labbra dal dispetto, nel notare con quanta ostentazione egli corteggiava la moglie del banchiere Valsori, una donnina graziosa, che possedeva i brillanti più belli che si conoscessero a Roma.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Finalmente Giulio, lasciata Emma Valsori, parve dirigersi verso la marchesa; ma venne fermato da Federico e tutti e due tornarono indietro. Allora Tecla, in un improvviso moto di collera, strinse così fortemente fra le dita le stecche del prezioso ventaglio, che una di esse si spezzò; un nodo la stringeva alla gola e le sembrò di sentirsi velare gli occhi da lacrime di rabbia. Insomma, era troppo!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dopo tutto quello che aveva fatto per lui, non avere almeno la cortesia di ricambiarla con un po’ di premura! La sua condotta rasentava la villania e, sebbene ella ne fosse vivamente offesa, anzi che diminuire, sentiva crescere il desiderio di soddisfare il suo capriccio. In realtà Tecla non provava per Giulio nessun sentimento profondo: quel giovanotto era diventato di moda, nelle vetrine dei salotti lo si esibiva volentieri e questo era stato sufficiente per farle venire una voglia curiosa di essere fra le prime ad assaggiare la ghiotta primizia: era precisamente una voglia simile a quelle che la spingevano a sprecare centinaia e centinaia di franchi nei magazzini di mode per comprarsi l’ultima novità comparsa.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questa volta per ottenere il gingillo, in vece che denari aveva dovuto spendere un po’ di dignità; del resto non vi era altra differenza nel movente che la faceva agire. Ma il dispetto di non essere riuscita subito nel suo intento la irritava sempre più, dando al suo desiderio una intensità, che poteva mascherarne momentaneamente la vera essenza. Perché nessuno potesse sospettare il suo turbamento, mentre la orchestrina preludiava un waltzer, ella si voltò verso Amerigo Conti.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«L’ho promesso a voi questo waltzer, non è vero?» «Ed io aspettava ansiosamente che vi ricordaste della grazia concessami.» Fecero qualche passo nella sala, poi cominciarono a ballare. Intanto Giulio stava discorrendo in piedi con Dolly Parker, l’americana alla quale Federico lo aveva presentato poco prima. La bellissima ragazza gli aveva fatto una festosa accoglienza, manifestandogli subito una lusinghiera simpatia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sebbene fosse impegnata per quel waltzer con Federico, essa si indugiava nella conversazione con Giulio, mostrando con ardita franchezza di interromperla a malincuore. Bessardi faceva sfoggio di spirito e di grazie languide: veramente non diceva cose molto straordinarie, ma la sua voce insinuante, la sua qualità di poeta, la sua faccia espressiva, i capelli neri piuttosto lunghi lasciati ricadere ad arte in un disordine abilmente preparato dal parrucchiere, il vestiario specialissimo, calzoni corti di raso nero, giubba e gilet di velluto smeraldo e soprattutto la camicia di seta bianca a piegoline, una invenzione che gli aveva fatto più di un invidioso in quella sera, erano tante irresistibili attrattive, dinanzi alle quali le donne si sentivano deboli. «Ed a me non concedete proprio nulla?» domandò Giulio, allorquando Federico, fatto valere i suoi diritti, conduceva seco la sua ballerina.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ho tutto, tutto impegnato» rispose miss Dolly con una deliziosa smorfietta di sincero rammarico. «Non mi resta più nulla… Però» soggiunse accompagnando le parole con un sorriso civettuolo, «vi concederò la mia preferenza al cotillon.» Giulio si inchinò, esprimendo con uno sguardo di fiamma la sua gratitudine ed ella si allontanò sorridendogli ancora. Rimasto solo, pensò che cosa gli convenisse di fare; non aveva perduto nulla della manovra della marchesa Tecla; si era accorto che gli occhi di lei lo cercavano frequentemente, ma siccome non poteva accostarla subito perché ballava, si mise egli pure in cerca di una dama.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per l’appunto, vide entrare la principessa Tivoli, con le due figliole: le salutò e invitò la maggiore. «Questo giro di waltzer?» «Volentieri» rispose donna Irene. Ballando discorrevano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Siete venuta tardi!» «Siamo dovute andare al mercoledì della zia Aurelia e, cosa insolita, c’era moltissima gente…» «Come vi sta bene il colore di questo vestito!» «Lo dite sul serio?» «Ma certamente!» «Allora sono contenta.» «Perché?» «Perché il vostro buon gusto è notorio ed una approvazione vostra è quasi un brevetto.» «Mi burlate?» «No, no… del resto non lo sapete che lo dicono tutti?» «Mi basta che lo diciate voi.» «Oh! Oh! Se vi sentisse la signorina Zerdoni!» «Ebbene?» «Sarebbe gelosa; non si sa che è innamorata di voi?» «Isabella Zerdoni?» «Già.» «Fandonie!» «È vero!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È vero! E poi guardatela. Eccola là in quell’angolo… Badate, vi sorveglia: vedete, non balla nemmeno!» Nel luogo indicato da Irene Tivoli sedeva una ragazza di una ventina d’anni circa; il suo viso ritraeva una espressione energica e severa dai lineamenti marcati e dalle sopracciglia sottili, ma quasi unite, che formavano una linea diritta e nera, arditamente disegnata sopra gli occhi bruni, un po’ infossati.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il labbro superiore, coperto di una leggera lanuggine, rientrava leggermente sotto a quello inferiore, che sporgeva, imprimendo a quella bocca una espressione d’insuperabile disprezzo. In quel punto la signorina sembrava tutta intenta ad ascoltare i discorsi di un uomo attempato che le stava accanto; ma per quanto ella si sforzasse di apparire attenta, non riusciva a cancellare dalla sua faccia i segni evidenti di una preoccupazione grave. Cessato il ballo, al tacere della musica, Irene Tivoli e Giulio andarono presso ad Isabella; questa strinse la mano al giovane poi si tirò un poco in disparte per far posto ad Irene sullo stesso divano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Che meravigliosi fiori avete!» esclamò Giulio, chinandosi ad osservare un tralcio di rose che guardava la scollatura di Isabella. Ella non rispose, ma piegò lievemente il capo sulla spalla per respirare il profumo dei fiori. Irene, con la sua vivacità, si mise a ridere.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Via, Isabella, non vedi che Bessardi muore dalla voglia di averne uno?» «Oh! Non glielo darò di certo, in mano sua i fiori appassiscono troppo presto» dichiarò Isabella. «Mi attribuite le proprietà di Satana?» «Sarebbe dir troppo» ribatté pacatamente la ragazza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Vi attribuisco, invece, la incapacità di un cattivo coltivatore.» Per un attimo Giulio si sentì sconcertato; cercò inutilmente una risposta spiritosa, che mitigasse l’asprezza dell’attacco subito: non trovandola, stava per dire una frase qualunque, tanto per non fare la triste figura di restare a bocca chiusa, quando la conversazione fu deviata dal sopraggiungere di un nuovo arrivato. Isabella lo accolse con molta cordialità e un sorriso lieto rischiarò il viso severo; anche Giulio, felicissimo di uscire da una situazione imbarazzante, manifestò la sua contentezza. «Rodolfo!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sei a Roma? E da quando?» «Da pochi giorni soltanto.» «E ci resterai?» «Chi sa.» Rodolfo, salutata Isabella, s’inchinava davanti a Irene mentre la prima mormorava in fretta: «Il signor Rodolfo Dalbono, donna Irene Tivoli». Subito Giulio riprese scherzosamente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Come, donna Irene, voi non conoscevate Rodolfo? Ma non v’illudete di conoscerlo adesso, a meno che non ve lo sveli io… Ebbene, guardatelo, voi avete il più bell’esemplare di originale che sia mai esistito. È ricco…» Isabella aggiunse con un sarcasmo pungente: «E non ne fa alcuno sfoggio!».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio approvò e seguitò: «È intelligente…». Isabella disse ancora: «E non è artista!». «È uno studioso…» «Però trova che si può far di meglio e di più utile del commentare Dante o sdilinquirsi sulle opere dei poeti trecentisti!» Giulio continuò, mostrando di non accorgersi in quale tono aggressivo ed impertinente venivano fatte quelle interruzioni.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Egli possiede tutto quello che occorre per viver bene, divertirsi…» «E non va alle corse, non si veste a Londra, non frequenta la società, non sa inchinarsi davanti ai potenti e rialzarsi per schiacciare i deboli, non sa far madrigali alle belle donnine, né burlarsi di loro dopo averle incensate… Insomma» concluse Isabella ridendo di un piccolo riso stridente, come il fischio di una frusta, «tutti difetti che fanno di voi, caro Dalbono, un individuo fuori natura.» «Dunque, a parer vostro» disse Rodolfo per volgere in celia l’asprezza di quel dialogo, «per non appartenere alla categoria dei fenomeni bisogna…» «Agire tutto al rovescio di quello che fate voi. Prendete esempio da Bessardi» riprese Isabella, indicando il giovane con un cenno del capo, mentre tutto il suo atteggiamento significava una sprezzante ironia, «egli, vedete, è il perfetto modello della specie…» Giulio finalmente capì che non poteva più oltre sostenere quella insistente aggressione, facendo le viste di non avvedersene: l’attacco era troppo diretto e conveniva pararlo. Rispose dunque poche parole rese acerbe dalla sottinteso appena velato.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Verissimo, un modello di cui non mancano né gli imitatori né… le ammiratrici.» «Non ne dubito. È così infinito il numero degli imbecilli e… degli infelici!» esclamò Isabella. Detto ciò si alzò, indirizzò un leggero sorriso di commiato a Irene, poi prese il braccio di Rodolfo e con questi si allontanò.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fatti pochi passi, l’espressione del mobilissimo viso della ragazza si trasformò completamente; scomparsa ogni traccia di rigidezza e di ironia amara, ella aveva adesso lo sguardo soffuso di una tristezza immensa e i lineamenti addolciti da una gentile soavità, che ad un tratto la faceva sembrare più giovane. «Ecco, già si formano le coppie per la quadriglia! Io vi ho promesso di passeggiare con voi durante questo ballo, non è vero?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Andiamo dunque via di qui. Troveremo meno gente nelle altre sale…» Mentre parlava, Isabella si era diretta verso una delle porte della sala da ballo. Attraversati alcuni salotti nei quali conversavano coloro che non partecipavano alle danze, giunsero in una specie di lunga galleria tanto ornata di piante, da sembrare quasi una serra.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Essa era completamente deserta, soltanto da una porta in fondo si vedeva la sala da giuoco affollata di uomini e di tanto in tanto si udivano le esclamazioni vivaci dei giuocatori. Dalla parte opposta, il suono dell’orchestra affievolito dalla distanza risuonava con alternativa di maggiore e minore intensità. Scorto un divanetto collocato fra le piante, Rodolfo vi condusse la sua compagna e le domandò: «Vi piace di restare qui?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Sì» replicò Isabella e sedutasi invitò col gesto Rodolfo a prender posto accanto a lei. Egli tuttavia non accettò: rimase in piedi davanti alla ragazza in un’attitudine rispettosamente interrogativa. Pensierosa Isabella teneva il capo chino e la guancia appoggiata sulla mano ripiegata.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vi fu un lungo silenzio tra loro; entrambi parevano oppressi, paurosi di quello che inevitabilmente doveva succedere. Ad un tratto la fanciulla udì il suo nome, mormorato in un suono appena percettibile; allora rialzò la testa, fissò per un momento colui che aspettava, vide la sua ansietà, indovinò il fremito che lo scuoteva e riunendo tutte le forze con un atto energico cominciò a dire: «È la mia risposta che desiderate, non è vero? Avete voluto che riflettessi, ma come prevedevo la riflessione non ha cambiato per nulla il senso di quello che vi dissi, subito, l’altra sera, nel primo impulso della mia coscienza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Anzi, più che mai essa mi ha rafforzata nel mio proposito. No, no: io non posso accettare la vostra offerta!». «Perché?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Perché non potete diventare mia moglie? Perché non potete acconsentire a dividere la mia vita ed unirvi a me, che vi adoro con tutte le forze dell’anima mia? Perdonate la mia insistenza; ma qualche cosa in voi mi dice che questo rifiuto vostro non è spontaneo… Infatti mi avete detto “non posso” e no “non voglio”, ciò che costituisce una enorme differenza… Oh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella! Era così splendido il mio sogno, di fare di voi la compagna di tutta la mia vita, la collaboratrice delle mie ore di lavoro… L’avvenire affrontato insieme mi si offriva pieno di promesse liete e fecondo di opere utili… Ve ne scongiuro, non mi respingete, non mi respingete…» «È necessario, è necessario» mormorò Isabella, senza nascondere il dolore che risentiva. «Ma perché?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Almeno ditemi il perché…» Isabella scosse il capo in un atto di sommo sconforto e con accento triste, stanco, rispose: «Come spiegarvi questo “perché”? È una cosa tanto complessa; sono così varie le cause che contribuiscono a produrre uno stesso risultato, e quando si vorrebbero analizzare sfuggono, dileguano… Una fra le principali ragioni del mio rifiuto è che io capisco di non essere la donna che ci vuole per voi. Una volta lo diceste voi stesso, che la donna destinata ad esservi moglie avrebbe dovuto vivere per voi solo, lontana da tutto e da tutti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non posso che approvarvi; ma per ottenere cotesto, bisogna rivolgersi ad una donna diversa da quella che sono io. Io sono troppo guasta, troppo viziata dalla vita che ho condotto; ho ventidue anni e mi pare di averne cento, tale è la rovina che sento in me. Da sei anni faccio quello che si suol chiamare la vita di società e voi non potete figurarvi come tutto quello che ho visto, che ho udito, che ho subito in questo tempo, abbia distrutto in me ogni potenzialità sentimentale.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","A poco a poco la fede, gli ideali gentili, le aspirazioni elevate, i bisogni affettuosi sono scomparsi, lasciandomi una impressione di stanchezza, di vuoto, di disgusto, che aumenta ogni giorno, togliendomi qualunque forza e desiderio di reazione…». «Tutto questo che mi dite» dichiarò Rodolfo con vivacità, «io lo sapevo già. Ed era appunto l’aver indovinato cotesto vostro stato d’animo, che mi aveva così potentemente attratto a voi: tutti quei guasti che voi credete irreparabili, io mi sento capace di guarirli; poiché, vedete, Isabella, quel vuoto, quello smarrimento che riscontrate in voi, sono i sintomi più sicuri del miglioramento verso il quale vi avviate.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rallegratevi: le rovine che si sono fatte in voi preparano il terreno ai nuovi ideali: e dalle tenebre che sembravano addensarsi sul vostro spirito, scaturirà ben presto una luce più chiara per illuminarvi. Se vi foste conservata tale e quale eravate il giorno in cui il vostro piede ha varcato la soglia della vita, vorrebbe dire che sareste stata incapace di profittare degli insegnamenti che l’esperienza ci dà, che avreste passato questo tempo senza osservare né capire, e vi sareste mantenuta in una immobilità infeconda, che vi avrebbe sottratta alla legge di evoluzione che governa gli esseri superiori e della quale ora voi, inconsciamente, subite gli effetti. Pazientate e poi vi accorgerete quali saranno le conseguenze del disastro avvenuto nell’anima vostra, del disastro che tanto vi spaventa… Ah!… se mi permetteste di aiutare con le mie deboli forze alla trasformazione che si è spontaneamente iniziata in voi… se me lo permettereste!» La voce gli morì in gola, soffocata dalla emozione che lo dominava; Isabella aveva seguito attentamente il discorso di Rodolfo, ed un momento nei suoi grandi occhi cupi aveva brillato un raggio di speranza; ma quasi subito esso si era spento e la triste incredulità era ricomparsa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sottovoce ella mormorò: «No, no… non mi illudete, il mio male è irrimediabile… Forse quello che voi dite sarebbe potuto accadere qualora mi avessero lasciata crescere e sviluppare liberamente a seconda delle mie tendenze… Invece che cosa hanno fatto di me? Fino da piccina tutti si sono adoperati a soffocare qualunque manifestazione spontanea della mia individualità intellettuale e sentimentale per inculcarmi quei principi, quelle massime che dovevano far di me l’eguale di quelle fanciulle ammaestrate nelle arti della dissimulazione e di tutto quanto favorisce il più smisurato egoismo. Questo sistema di educazione che riduce la creatura moralmente storpia, viene ultimata dopo, quando è giunto il momento di introdurci in ciò che si chiama “il mondo”.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! Allora l’opera di distruzione diventa completa e ci si trova, come oggi accade a me, nel fiore degli anni, quando la vita dovrebbe stendersi davanti a noi nel suo significato più bello, col cuore inaridito, con la mente ammorbata, fiacche, inette, inutili a noi stesse ed agli altri. E il peggio, il peggio è» soggiunse Isabella con voce straziante, «quando ci resta ancora la coscienza di giudicare le nostre infermità, sapendo di non poterne mai guarire!» «Ecco l’errore» gridò Rodolfo, «l’errore fatale…» La ragazza scosse il capo negativamente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Io sono perduta, irremissibilmente perduta; avete detto che l’esperienza insegna? È vero, ma qualche volta i suoi insegnamenti arrivano quando è troppo tardi.» Essa fissò Rodolfo intensamente, come se volesse rivelargli con lo sguardo ciò che le labbra non osavano formulare. Il giovane, colpito, ebbe come una rapida intuizione della verità, ma quel fugace baleno si dileguò subito e si confuse nella folla d’idee che la profonda emozione di quell’ora faceva scaturire disordinatamente nel suo cervello.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un tratto però tutte le sue oscure percezioni, le sue incertezze, i timori, le speranze furono sopraffatte da un pensiero chiaro, tenace, prepotente: la volontà assoluta di vincere… Capiva che l’ostacolo da sormontare non veniva da Isabella stessa, esso era al di fuori di lei: ebbene, bisognava scoprirlo e combatterlo. Lentamente, con una gravità quasi solenne, Rodolfo disse: «Vedo bene che in questo momento qualunque insistenza da parte mia, non solo riuscirebbe vana, ma potrebbe sembrarvi molesta. Ebbene tacerò; ma la mia convinzione resta immutabile e il tempo proverà se ho ragione.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Intanto io aspetterò…». Con visibile ansietà Isabella chiese: «Aspettare… che cosa?». Rodolfo non parlò, ma i suoi occhi fissi in lei furono così eloquenti, che ella non ripeté la sua domanda.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ebbe un gesto di rassegnazione stanca e mormorò: « La delusione sarà anche più crudele… Avrei voluto risparmiarvi di soffrire…». «Perché? Il dolore rende migliori… Non mi fa paura il soffrire e poi… conservo la speranza!» Cambiando tono di voce, Rodolfo proseguì: «Signorina, volete che vi riconduca nel salone?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella, senza replicare, si alzò, accettò il braccio che egli le offriva e in silenzio tutti e due lasciarono la galleria. La quadriglia era già terminata, gruppi di gente si formavano qua e là nelle sale, fra il via vai continuo della folla che circolava. Sotto ai fasci della luce elettrica le sete delle vesti, il luccichio dei brillanti, il candore opaco delle perle e il roseo delle carni uscenti dagli abiti scollati si fondevano in una uniformità scintillante di colori chiari.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un tratto Isabella scorse Giulio Bessardi, curvo sulla spalliera di una poltrona occupata dalla marchesa Montalcino, la quale mostrava nell’atteggiamento illanguidito di ascoltare con viva compiacenza le parole sussurratele all’orecchio dal giovane. Non poté frenare un leggero sussulto subito avvertito da Rodolfo; istintivamente egli seguì la direzione dello sguardo della sua compagna, vide Giulio e Tecla, quindi riportò i suoi occhi gravi di pensieri sulla fanciulla che aveva al braccio. Anche ella adesso lo guardava: si fissarono scambievolmente con una intensità dolorosa, si compresero, e mentre Rodolfo abbassava la testa per nascondere il fremito dell’interno spasimo, Isabella, in tono profondamente triste e stanco mormorò: «Vi dissi che eravamo poveri esseri mutilati…» con un gesto circolare indicò le sale, «questo è il teatro delle operazioni e quelli» brevemente accennando a Bessardi, «sono gli strumenti».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poi si staccò da Rodolfo; scorgendo Irene Tivoli, la raggiunse; insieme a lei si allontanò e disparve fra la folla che ingombrava la sala. Intanto Giulio sosteneva egregiamente la parte precedentemente studiata; quando la marchesa gli domandò dove gli sarebbe piaciuto di leggerle i suoi versi, egli rispose simulando di cedere ad un’idea improvvisa: «Andiamo al museo Museo diocleziano? Volete?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Conosco là una stanzetta oscura, dove giace un grande sarcofago bianco, suggestivamente impregnato della pace dell’al di là. Il luogo sarà propizio e armoniosamente conforme alla dolcezza delle cadenze ritmiche del verso… volete?». Tecla a fatica dissimulava la sua contrarietà; finse di accettare la proposta con entusiasmo; ma in cuor suo stabilì di non andare al convegno.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! Il signorino si ostinava a far l’indifferente? Ebbene per una volta voleva insegnargli che non sempre era lui il canzonatore!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma Giulio era troppo astuto per non indovinare subito, sotto il forzato sorriso di Tecla, la veridica impressione che ella aveva provato; capì di essersi spinto un po’ troppo oltre e per rimediarvi cambiò tattica. Le si accostò maggiormente e, sfiorandole l’orecchio, con la punta dei baffi morbidi, soggiunse con voce resa ad arte vibrante di inflessioni calde e passionate: «Verrete certamente, non è vero? Io vi aspetterò giù nel cortiletto e sarà una cosa squisita attraversare con voi quelle sale silenziose, rese auguste dalla presenza di tutti quegli oggetti che hanno saputo affrontare impavidi i secoli, e che ci svelano un poco del misterioso passato!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quale delizioso contrasto potranno gustare i miei occhi, passando dalla evocazione dell’antico alla vostra figurina vibrante di moderna grazia e leggiadria. Poi vi sentirò unita a me nell’ammirazione dei capolavori che l’Arte ha saputo inspirare al Genio, e i nostri spiriti si confonderanno deliziosamente, in uno stesso slancio di adorazione verso l’eterna Bellezza…». Meglio delle parole, il mormorio armonioso della voce conseguirono l’intento voluto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tecla, cullata, acquetata, sentiva svanire la sua irritazione al soffio di quelle frasi vellicanti come una carezza; ma ciò che la indusse ad abbandonare definitivamente ogni rancore fu la improvvisa comparsa di Dora Ravelli, l’elegantissima moglie del banchiere arcimilionario. La relazione amorosa di quest’ultima con Giulio era notoriamente conosciuta e la marchesa Montalcino fu assalita da un impeto di soddisfazione vanitosa, pregustando il trionfo ch’ella stava per riportare sull’altra, rendendole infedele l’amante. Notò con gioia l’occhiata sospettosa che Dora aveva gettato loro ed ebbe la intuizione della collera gelosa che quella si sforzava di nascondere, sotto un’apparenza di tranquillità sorridente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La nuova venuta sedette accanto ai due dicendo in tono di scherzo: «Sembrate avere una conversazione molto interessante… Via, raccontate qualche cosa a me pure». Tecla rispose con audacia. «Veramente, certe conversazioni, per essere apprezzate, devono farsi a quattr’occhi soltanto…» «In questo caso» riprese Dora impermalita, «mi dispiace di avervi disturbati…» E Tecla di rimando: «Nient’affatto… Continueremo a suo tempo!».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poi, rivolgendosi a Giulio proseguì: «Dunque resta fissato per giovedì mattina alle dieci?». Giulio si inchinò in segno di assenso. «Per carità, Bessardi, preparatevi fino da ora ad aspettarmi… Oh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non dubitate, il meno possibile… ma contare sulla mia puntualità è inutile, specialmente a quell’ora.» «A quell’ora… le dieci?» «Eh caro mio, non sono punto mattiniera io. Abitualmente non mi alzo mai prima delle undici…» «Anche l’estate?» «No, allora un po’ prima…» «E voi pure, signora Ravelli, fate altrettanto?» domandò Giulio alla moglie del banchiere, che Tecla affettava volontariamente di escludere dai loro discorsi. «No, tutto il contrario» fu la risposta breve ed asciutta di Dora.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Alcuni giovanotti si avvicinarono alle due signore, la conversazione divenne generale e Giulio ne profittò per sfuggire abilmente a quella situazione, che minacciava di diventare difficile per la ostilità crescente fra le due donne. Sebbene intimamente molto lusingato, appena si trovò solo con Federico finse di dar sfogo al suo malumore. «Si può immaginare niente di peggio?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rendere ridicolo un uomo per il gusto meschino di scambiarsi, sotto ai sorrisi bugiardi, le più atroci malignità… Perché è innegabile che lo spettacolo di due donne litiganti fra loro i favori di un uomo fa ricadere su di questi tutto il ridicolo del fatto. E pure, come si fa ad impedire a una femmina di cogliere l’occasione di umiliare una sua rivale? Il godimento è troppo grande e non vi rinunziano… davvero la ferocia che hanno l’una per l’altra è paragonabile soltanto alla vigliaccheria che dimostrano al cospetto del maschio…» «Ti ho lasciato dire ma mi spiegherai adesso che cosa ti ha suggerito questa violenta apostrofe?» Segretamente giulivo di far pompa dei suoi trionfi e in apparenza seccato, Giulio raccontò: «Poco è mancato che fra la marchesa Montalcino e Dora Ravelli non scoppiasse una contesa…».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Per causa tua?» Giulio alzò le spalle in atto sprezzante. «Le stupide! Servirsi di me per soddisfare i loro istinti malvagi…» Avrebbe continuato, ma si accorse che Amerigo Conti gli faceva ripetuti segni di richiamo; lasciò il pittore e raggiunse l’altro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Finalmente» esclamò Amerigo, «è tanto che ti cerco. Siamo aspettati con impazienza… Guarda laggiù, come si sono preparate e con quale abilità hanno scelto il luogo…» Bessardi volse lo sguardo dalla parte indicatogli e sorrise. In fondo alla sala grande nella quale si trovavano, un’ampia apertura, guarnita di molteplici tende bizzarramente sovrapposte, permetteva di scorgere interamente l’interno di un salottino piccolissimo, dove cinque ragazze avevano formato un circolo con le sedie, occupando tutto lo spazio disponibile.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","C’erano: Valentina Molzani, figurina ideale e vaporosa, Maria Lammara dai grandi occhi azzurri largamente aperti che facevano pensare a due abissi di candore e di innocenza, Clelia Poetti tutta vivacità birichina, Sofia Cappanti alta e sottile, col visino di una madonna della scuola di Giotto, ed ultima Berta Squillace, brunetta pallida e sentimentale. Di tanto in tanto, ora l’una, ora l’altra voltava la testa verso le sale, come impaziente di veder giungere qualcheduno: parlavano di mode, di feste, ma la conversazione procedeva fiaccamente e sempre più evidente si manifestava una segreta preoccupazione. Ad un tratto scorsero Giulio ed Amerigo, i quali si dirigevano verso di loro: allora un’improvvisa animazione sostituì la precedente svogliatezza, gli occhi brillarono, le guance si colorino e scatti di voce e di risa squillanti riempirono la stanza di un mormorio giocondo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quando i due giovanotti si soffermarono sulla soglia, grida impazienti li accolsero e calorosamente furono invitati ad inoltrarsi. Essi obbedirono e mentre scambiavano strette di mano e saluti, Clelia dichiarò a voce alta, non tanto però da essere udita fuori del loro gruppo: «Badiamo, veh! Se fate come al solito io me ne vado!».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio e Amerigo simularono una grande maraviglia. «Ma, signorina, che cosa intendete dire?» chiese Giulio assumendo un atteggiamento ingenuamente stupito. Clelia lo minacciò col ventaglio, senza aggiungere altro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Intanto sulle cinque faccine, avidamente protese verso i due giovanotti, cominciava ad apparire una espressione di curiosità ansiosa e le cinque paia di occhi, diventati lucenti, come quelli di un ghiotto, che è in procinto di assaggiare un boccone prelibato, si fissavano interrogativamente ora su Giulio, ora su Amerigo. Tutto quello strano eccitamento delle ragazze derivava da un giochetto inventato da Giulio e Amerigo; giochetto che essi trovavano immensamente divertente e veramente degno della loro raffinatezza. Il giuoco consisteva nel raccontare alle signorine, con un linguaggio da caserma, fatterelli salaci di un sapore boccaccesco.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con alcune (ben poche) la cosa non era riuscita, la maggioranza aveva allegramente abboccato all’amo e ragazze appartenenti a nobilissime famiglie, educate con tutte le apparenze di una severità strettamente puritana, trovavano delizioso prestarsi a quel passatempo. Con un tacito accordo avevano creato una specie di associazione, che cresceva di numero con straordinaria rapidità; nei balli, nei ricevimenti, riuscivano sempre con abili manovre ad isolarsi tra loro, per dare agio ai due giovanotti di raggiungerle e mettere ad effetto comodamente i loro disegni. Un terreno specialmente favorevole offrivano le sale dei concerti: le signorine lasciavano installare le madri e le istitutrici, poi col pretesto di unirsi insieme si collocavano a qualche distanza, una accanto all’altra.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Avevano cura di scegliere, quando era possibile, posti dietro i quali ce ne fossero altri disponibili, perché Giulio e Amerigo li occupassero e il divertimento incominciava. Mentre i canti e i suoni si alternavano e le signorine assumevano un aspetto pieno di raccoglimento, i due amici, piegati in avanti per accostarsi alle nuche brune e bionde, che il loro alito sfiorava facendo svolazzare i ricciolini leggeri, versavano in quelle orecchie che avrebbero dovuto essere tanto caste, l’onda torbida e malsana di turpi rivelazioni. Al ballo dell’Ambasciata russa avevano accortamente scelto quel salottino appartato, per il giuoco favorito.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Però quella sera i due giovani non erano molto in vena e le ragazze, deluse, invano li istigavano. «Ebbene?» chiedeva Maria Lammara. E Sofia Cappanti, con atto di dispetto: «Valeva proprio la pena di perdere questa mazurka!».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Berta Squillace arditamente interrogò Giulio. «Ditemi, chi è Nerina Soupiet? Ne hanno parlato con un mistero e la mamma faceva certi occhioni!» Trovato l’argomento, ben presto le ragazze ebbero quel che desideravano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Grave nell’aspetto, con le dita nelle taschine del panciotto, Bessardi cominciò a narrare con abbondanti particolari le gesta di Nerina Soupiet, la canzonettista allora in gran voga. Di tanto in tanto Amerigo aggiungeva una frase illustrativa o forniva informazioni più esatte. Se per caso qualcheduno si avvicinava all’ingresso del salottino, subito un altro discorso veniva a sostituire il precedente ed erano sempre le ragazze che si mostravano più pronte, più avvedute nell’evitare i pericoli.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Certo, nessuno avrebbe sospettato ciò che accadeva vedendo quel gruppo di signorine diritte sul busto in atteggiamenti composti e di giovanotti irreprensibili nel contegno, cortesemente deferente; nessuno avrebbe potuto immaginare con quanta abile dissimulazione si nascondeva il mal seme gettato da una boriosa e sciocca vanità a germogliare in quelle anime giovanette, dove non tarderebbe a maturare. L’annunzio della cena venne a troncare la istruttiva lezione di Giulio; le signorine furono condotte dinanzi alle tavole imbandite, scintillanti nel luccicore dei cristalli e delle argenterie; là altri cavalieri sollecitarono l’onore di servirle e Bessardi con Amerigo le lasciarono. Girarono un poco, ma la ressa della gente che si pigiava intorno alle mense li infastidì.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si rifugiarono in un angolo e scambiarono alcune riflessioni sullo spettacolo che ai loro occhi offrivano tutte quelle bocche intente a masticare, tutte quelle facce accese dal benessere derivante da un bisogno appagato. Con un’espressione di invincibile ribrezzo, Giulio disse: «Pensare che fra costoro nessuno forse si accorge quanto sia degradante l’abbandonarsi con tanta compiacenza a soddisfare un istinto umiliante, come tutto quello che ci fa sentire la nostra soggezione alle brutali esigenze della vita animale… Quando verrà l’ora in cui l’uomo imparerà a sottrarsi, per quanto dipende da lui, cioè almeno nelle apparenze, alla triste schiavitù che lo costringe ad avere istinti e bisogni in comune con le bestie? Allora non si avrà più il miserando spettacolo di una turba di individui che posseggono il sacro privilegio delle facoltà spirituali, deturpare pubblicamente la nobiltà del loro aspetto, dove solo dovrebbe imperare il riflesso luminoso dell’interno spirito, col grottesco agitarsi delle mascelle, coll’esagerato spalancarsi della bocca, insomma, con tutta quell’indispensabile e ridicola smorfia che accompagna l’atto del mangiare… Ognuno avrà cura di nascondersi per soddisfare la prepotente esigenza del proprio stomaco e tutti i bisogni del nostro organismo fisico saranno considerati come una infermità vergognosa che si cerca di far dimenticare… E non è una infermità questo misurabile involucro di carne, che grava su di noi, causa di infinite miserie, peso immane che frena i voli audaci dello spirito trionfante?!».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Amerigo Conti guardava stupefatto l’amico: la sua intelligenza limitata non gli permetteva di seguirlo su quel terreno di eleganza intellettuale, dove le idee più bizzarre vengono sfoggiate come un abito di moda: il suo semplice buon senso gli faceva sembrare una pura sciocchezza le opinioni espresse dall’altro; ma la loro stessa stravaganza lo colmava di una rispettosa ammirazione. Era appunto quello che deliziava Giulio: stupire, suscitare l’altrui meraviglia, ecco l’aspirazione della sua insaziabile vanità. Però non sarebbe stato per Amerigo solo che avrebbe fatto la fatica di quella professione di fede: si era accorto che lì accanto altre persone potevano udirlo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Voltandosi per scoprire se lo avevano ascoltato, notò fra quelli Rodolfo Dalbono, e subito lo interpellò nella speranza di sapere da lui ciò che voleva. «Che cosa fai, Rodolfo, ti diverti?» Questi, nell’udire la voce di Bessardi, a stento riuscì a reprimere un moto di fastidio. Tuttavia rispose con fredda cortesia: «Molto».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Davvero?» esclamò Giulio con un significativo inarcare delle sopracciglia. «Ti sorprende? E pure è ben naturale che, essendo appena uscito da una solitudine campagnuola, trovi interessante assistere ad un simile spettacolo.» «Beato te!» replicò Giulio, «a me invece esso produce un penoso stringimento al cuore!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Lo diceva anche poco fa, qui ad Amerigo… Non è desolante constatare la spensierata vacuità di tanti individui, che consumano le forze e perdono il tempo in simili futilità, inconsapevoli delle alte imprese che potrebbero tentare consacrandosi unicamente al culto della Bellezza pura ed eterna? Ebbene, io non giungo a sottrarmi alla insistente continuità di questi pensieri e ne soffro, ne soffro crudelmente…» «Allora perché frequenti questi luoghi?» domandò tranquillamente Rodolfo. L’altro ebbe una fuggevole espressione di imbarazzo, subito dominata.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ah, ecco! Perché ci vengo? Ci vengo perché io pure sono costretto a subire la tirannica forza delle consuetudini e ci vengo anche perché il modo migliore di purificarsi e di renderci degni delle grandi estasi è quello di infliggere alla nostra debolezza tutte le torture, tutte le mortificazioni.» «Ah!» interruppe Rodolfo, incapace di trattenere uno scoppio di risa ironico, «la trovata è ingegnosa.» «Che cosa vuoi dire?» «Voglio dire che potrebbe anche essere un buon mezzo per giustificare quanto in massima apparirebbe condannabile!» «Sei un profano tu!» sentenziò Giulio, scuotendo il capo in atto di indulgente misericordia; ma in cuor suo fu bene contento del sopraggiungere di Tecla, che lo dispensava di continuare una conversazione che minacciava di diventare assai difficile per lui.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Sapete, Bessardi, si comincia il cotillon» disse Tecla. Ed offrendole il braccio con molta premura egli replicò: «Sono ai vostri ordini, marchesa». «Già, ma intanto se non venivo io…» «Oh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Potete esser certa che non mi avreste aspettato a lungo.» Il piacere di essere sfuggito a Rodolfo, nel quale aveva intuito ad un tratto una forte avversione a suo riguardo, lo rendeva singolarmente espansivo con Tecla. Mentre si dirigevano verso la sala da ballo egli abbondò di galanti proteste; quando vi giunsero, nella gran ressa delle coppie, a stento trovarono un posto nel doppio circolo formato dalle seggiole occupate dai ballerini del cotillon. Parecchi bicchieri di champagne bevuti insieme ad altri liquori, durante la sera, infondevano a Giulio una insolita vivacità, che gradatamente subentrava alla manierata riservatezza di cui tanto si pregiava.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Conscio del pericolo tentava di lottare contro la invadente sensazione; ma il profumo acuto evaporantesi dalla veste scollata di Tecla, il contatto dei corpi femminili che lo sfioravano o che stringeva ballando, gli mettevano nel sangue un fermento indomabile che gli toglieva la sua abituale forza di volontà. Dolly Parker due volte lo aveva scelto per cavaliere, ornandogli le rovescie dell’abito di nastri e coccarde multicolori; Giulio aveva stretto a sé il bel corpo flessuoso, con una energia che aveva fatto spalancare gli occhi della bella americana. La fiamma che saliva prepotente al cervello del giovinotto pareva offuscargli la visione di quanto lì lo attorniava, e mentre sempre più gli sfuggiva l’intima padronanza dei suoi pensieri e le artificiose combinazioni della sua doppia individualità cedevano davanti all’urto evidente dei suoi naturali istinti, strane immagini tentatrici lo assalivano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La vasta sala sfolgorante di specchi e di dorature si eclissava e nella sua mente sorgeva, improvviso, inaspettato, il ricordo di una viuzza stretta, lurida, fiancheggiata di case alte con le finestre perennemente chiuse da persiane stinte. Là dentro in una stanza ingombra di mobili pretensiosi e meschini, sui divani laceri, giacevano sedute o sdraiate alcune femmine a metà discinte, con i capelli arruffati, con i lineamenti del viso consunti, immobilizzati in espressioni bestiali… Sussultò, vinto da una voglia brutale, e per un momento pensò di andarsene là, dove tutti erano aspettati e ben venuti… Ma alla sua fantasia eccitata le visioni si succedevano ed un’altra venne a distrarlo dalla precedente… Era la Mariettina che gli si ergeva dinanzi, con la povera vesticciuola di lana che a stento conteneva la esuberanza delle carni sode, con le maniche rimboccate che mostravano fino al gomito le braccia rosse, ruvide per la fatica del lavoro… Gli sorridevano intanto lusinghevolmente la bella marchesa di Montalcino e la ammaliante americana; ma Giulio non se ne accorgeva più, desiderava solo di lasciarle per correre là, dove lo spingeva l’impulso del momento e tutta la sua falsa superiorità di spirito eletto, le sue bugiarde aspirazioni alle nobili gioie dell’intelletto naufragarono in un godimento da bruti. Si erano incontrati per via e Vittorio Ribecchi, il disegnatore in voga delle copertine dei libri di tutti gli scrittori simbolisti, aveva proposto a Rodolfo di condurlo al Tempio.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Al Tempio?» aveva domandato, con qualche sorpresa il giovanotto. E la enfatica risposta di Vittorio era stata: «Sì, al nostro Tempio… Ecco, noi chiamiamo così quello che da altri viene comunemente indicato col nome di “Circolo”. È il ritrovo di pochi eletti, tutti scrupolosamente scelti fra coloro che venerano e servono l’Arte, come noi intendiamo che Essa debba essere venerata e servita.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Lo abbiamo fondato per avere un luogo chiuso ai profani, dove poter liberamente mettere in pratica idee e costumanze, che, altrove, sembrerebbero incomprensibili e farebbero l’effetto di una penosa stonatura. Siamo governati da una severa disciplina; ognuno degli Iniziati, ciò che equivale a Soci, prima di essere ammesso all’onore di portare questo titolo, deve fare un graduale tirocinio che lo metta in condizione di conoscere tutti gli obblighi ai quali deve assoggettarsi, e finalmente, dopo essersi solennemente impegnato a rispettare ed obbedire alle nostre leggi, egli fa parte del Tempio». Rodolfo aveva seguito con la massima attenzione il discorso di Vittorio: sulle prime era rimasto un po’ incerto, se avesse dovuto considerarlo uno scherzo od ascoltarlo come cosa seria; ma la gravità, quasi il raccoglimento del suo interlocutore, lo persuasero presto che non si trattava di celiare ed allora lo colse una viva curiosità di saperne di più.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Appena Vittorio ebbe finito di parlare, egli lo interrogò di nuovo, con una vivacità che quegli, molto lusingato, scambiò per ammirata meraviglia. «Davvero? E io potrei visitare questo luogo eccelso?» «Quando vorrai…» «Anche subito?» «Anche subito» ripeté Vittorio, «non te lo avevo proposto?» «Andiamo dunque» conchiuse Rodolfo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si incamminarono su per la salita di via del Tritone Nuovo e, strada facendo, Vittorio, con molta compiacenza, fornì abbondanti particolari sulle regole osservate nel Tempio. «Tutti i liquori sono banditi: là dentro non si può bere che latte, acqua, la bella acqua romana con qualche goccia di essenza di rose o di gelsomini, tutt’al più…» «Ah! Dentro!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma fuori i liquori sono permessi?» «Fuori dal Tempio ognuno ritorna libero: basta che là soltanto non si trasgredisca, dando lo spettacolo ributtante di un intelletto che si annebbia d’alcool.» «Gli è che» osservò Rodolfo, «potrebbero bere avanti di entrare e…» «Non lo si oserebbe» dichiarò enfaticamente Vittorio. Poi proseguì: «Non è ammesso fumare che il solo tabacco d’Oriente nei lunghi narghilè: assolutamente proibito il parlare ad alta voce. Il Massimo…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Il Massimo?» ripeté Rodolfo in tono interrogativo. «Ah, avevo dimenticato di dirti che gli Iniziati si dividono in due categorie: i Mediani, i Minimi e ad entrambe sovrasta il Massimo.» A questo punto Rodolfo, incapace di frenarsi, scoppiò in una risata che troncò la parola sulle labbra di Vittorio. «Perché ridi?» chiese questi con una intonazione di voce che avrebbe voluto essere indifferente e che rivelava, invece, un intimo malcontento.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Aspettò un momento, ma siccome il riso ancora impediva a Rodolfo di rispondere, egli insisté cercando di nascondere la sua impressione. «Perché ridi? Cosa c’è da ridere?» Appena si avvide della crescente irritazione dell’altro, Rodolfo cercò con uno sforzo di ricuperare la sua serietà e, appena fu in grado di parlare, disse con una sincera bonarietà: «Scusa, sai, Vittorio… devo proprio confessarti che la nomenclatura dei vostri gradi mi è sembrata alquanto comica e…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Comica? !» esclamò Vittorio di più in più irritato. «Sì, perché negartelo?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questa tinta medievale data a cose moderne ed a gente che si veste dal sarto di moda, mi fa l’effetto di una parodia… O che bisogno c’era di chiamarsi Massimi e Minimi?! Non potevate chiamarvi semplicemente come si usa dovunque vi sono Circoli, Presidente, Socio onorario, Socio effettivo, ecc. ?» Con un gesto scandalizzato, Vittorio lo interruppe.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Già, e autorizzare il giuoco della scopa, la briscola o meglio il macao; avere le tavole cariche di fiaschi di vino e magari tollerare anche il tradizionale panino gravido, vero?» «Se ciò vi piacesse non ci troverei alcun inconveniente…» «Ah! Davvero? Davvero?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vuol dire dunque che non hai proprio capito che il nostro scopo, il nostro unico intento nel fondare il Tempio consisteva nel crearci un ritiro speciale, dove ci saremmo potuti purificare di tutte le sozzure che la vita ci obbliga di sopportare, un luogo dissimile da tutto quanto esiste, un’ara consacrata al culto supremo dell’Arte divina, un ambiente nel quale saremmo stati sicuri di respirare aria pura, lontani, isolati dal volgo, garantiti dai contatti impuri, liberi di professare in modo veramente degno la nostra fede…» Con molta semplicità Rodolfo domandò: «E che cosa fate?». Nello sguardo fuggevole con cui Vittorio avvolse il giovane, guizzò rapidissimo un lampo di sprezzante commiserazione. «Che cosa facciamo?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa facciamo?» «Sì» rifletté placidamente Rodolfo senza mostrare di accorgersi della espressione sdegnosa provocata dalla sua domanda, «che cosa fate di utile, di vantaggioso?» Vittorio non aprì bocca, silenzioso fissò il compagno, dimostrandogli ancor più chiaramente che con le parole quanto strana gli apparisse la domanda di lui. E Rodolfo, ugualmente muto, rivelò col placido aspetto altrettanto chiaramente di non essere punto confuso e di persistere nonostante tutto nella sua richiesta. La mimica eloquente non durò che pochi secondi, Rodolfo fu il primo ad interromperla, dicendo: «Non capisco questa tua grande sorpresa per la mia domanda.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa ci trovi di tanto straordinario? È ben naturale che io pensi e ti domandi quale sia lo scopo che avete avuto nel fondare codesta vostra associazione». «E non te l’ho detto fino ad ora?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il nostro scopo, il punto di mira al quale tendono tutti i nostri sforzi è uno, uno solo: la adorazione dell’Arte.» «Si vede che arrivo dai boschi» riprese Rodolfo con un sorriso, «perché proprio non capisco… Dici l’adorazione dell’Arte; ma che cosa significa ciò? Mi figuro che non sciuperete le forze del vostro ingegno nel copiare i fakiri indiani e che nel vostro concetto questa “adorazione”, come voi dite, non sarà una sterile manifestazione di uno stato puramente contemplativo, ma l’impulso ad una produzione feconda.» Vittorio tentennava il capo ed una smorfia sprezzante gli contorceva il labbro inferiore… «Ebbene no, mio caro: il nostro ideale si avvicina molto a quello dei fakiri… Hai indovinato perfettamente col tuo primo paragone, sebbene tu sembri accordargli un valore molto relativo. Fakiri!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sì, annientarsi nella idolatria, nella propria fede: che cosa vi può essere di più bello? Pur troppo nella grande marea dilagante degli uomini di azione si pretenderebbe di trasformare tutti in un solo gregge di operai, ai quali sono sconosciute e proibite le divine estasi degli eccelsi spiriti contemplativi… Ebbene, noi abbiamo voluto difenderci un poco da questo assalto e procurarci una tregua di riposo in questa ridda incalzante, che rappresenta la vita dei tempi nostri.» «Ma come, tu condanni questa febbre di lavoro, questa operosità geniale che ci hanno dato tante conquiste, tante vittorie?» «Al solito!» gridò Vittorio, «indovino, ora tu vuoi sopraffarmi con un argomento che ritieni invincibile… la scienza, non è vero? La dea d’oggi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma che cosa è questa scienza antipatica che pretenderebbe sostituirsi a tutto, tutto distruggere e modificare in base alle sue leggi, che cosa è in realtà, se non la povera serva dell’Arte?» «Basta, basta, questo poi è troppo» dichiarò Rodolfo, con tanta energia, che l’altro non osò insistere. E poiché egli cominciava a parlare a mezza voce, quasi non si accorgesse di formulare i suoi pensieri, lo ascoltò, senza interromperlo. «Mai più grossa bestemmia non ha colpito il mio orecchio… “La Scienza serva dell’Arte.” Chiamare “vile gregge” quella classe d’individui, che a prezzo di fatiche immani, di sacrifici innumerevoli sono giunti a squarciare gran parte del mistero delle forze universali, per trarne poi tutto il maggior utile possibile?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Udire una tale condanna, pensare che taluni possono seriamente proclamare una simile mostruosità! Ma da quelle esistenze dedicate al servizio della scienza non si sono forse sprigionate le scintille luminose che, attraverso i tempi, hanno rischiarato di un bagliore sempre crescente il cammino dell’umanità, tanto da renderlo sempre più agevole, sempre più facile? La Scienza serva dell’Arte?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma chi poté mai osare una simile affermazione?» Bruscamente Rodolfo tacque: con un moto istintivo si era voltato verso Vittorio e subito aveva capito che stava per commettere una villania, se non si fosse arrestato a tempo. Però quello che la parola non disse, si precisò egualmente nel pensiero, seguitando così senza interruzione il corso delle sue idee. Come se la forma corporea dell’uomo che gli stava a lato fosse ad un tratto divenuta trasparente, per permettergli di intravedere la coscienza fatta cosa visibile, egli misurò d’un colpo tutta la nullità, la vanità pretensiosa, la boria chiassosa che componevano cotesto essere, buon campione della sua specie.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ed era questo il giudice che si arrogava il diritto di decretare la propria supremazia? Allora la collera che per un momento lo aveva assalito, cadde davanti al ridicolo dei fatti, visti nel loro vero aspetto: Vittorio gli sembrava un cappone che tenti di fare il gallo, assumendo una posa battagliera al cospetto di una folla di galline… Povero cappone, bisognava lasciarlo fare, tanto il pollaio non correva rischi. Egli invece con la sua sfuriata aveva forse guastato ogni cosa, Vittorio messo in guardia, non si sarebbe lasciato più indurre alle confidenze e la sua curiosità di sapere sarebbe stata delusa.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tentò di rimediare il male fatto con una frase ambigua, tale da offrire a Vittorio l’occasione d’una rivincita: «Dopo tutto, chi sa? Non c’è un bene senza un meglio e…». «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ah!» esclamò trionfante il disegnatore, «vedi da te stesso hai demolito le tue convinzioni. Ti ho lasciato sfogare, appunto perché ero certo del risultato; cercando di edificare ti saresti avveduto della fragilità del tuo edifizio! Nel citare gli argomenti, inconsciamente avresti notata la loro insufficienza e la conclusione doveva essere quale l’aspettavo io!» «Davvero?» mormorò Rodolfo con un accento di ingenua ammirazione, che invitò il pavone ad esporre tutta la magnificenza delle sue penne.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Senza dubbio» riprese Vittorio, «è una cosa troppo evidente; a che devono servire gli sforzi di tanti uomini, a che tanto materiale accumulato, se non perché ne usufruiscano i pochi eletti, che sanno innalzarsi al disopra della folla, là, nelle alte regioni dove lo spirito spazia sovrano assoluto?» «Ah! La teoria di Nietzsche: il super-uomo.» «Già, il super-uomo… l’essere spirituale, puro… Il tipo sognato da chiunque ha un’anima…» Vittorio assumeva un contegno inspirato; ad un tratto cambiò modi e disse, soffermandosi: «Eccoci al Tempio, entriamo? Là, meglio che nel frastuono della via, potrò spiegarti i nostri intendimenti».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con un lieve inchino destinato ad esprimere un misto di deferenza e di gratitudine per l’alto favore che gli veniva conferito, Rodolfo accettò l’invito. Senz’altro Vittorio gli fece cenno di seguirlo e, attraversato un piccolo piazzale, entrambi varcarono il portone del palazzo Altobelli. Nell’atrio vastissimo, un poco oscuro, appena si distinguevano gli affreschi scoloriti delle pareti; anche la maestosa scala di pietra appariva confusamente; tutta la luce sembrava raccolta nella marmorea lucentezza dei due grossi leoni accovacciati sulle colonnine, disposte ai due lati dei primi gradini.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Girando intorno alla scala, i due giovani percorsero il vestibolo nella sua lunghezza e si fermarono soltanto quando furono giunti dinanzi ad un uscietto di legno interamente nero, sul quale spiccava il disco di porcellana bianca del campanello elettrico. Di questo Vittorio non si servì, trasse di tasca una piccolissima chiave, che nei molti trafori rivelava di appartenere ad un complicatissimo congegno e cercò di introdurla in un piccolo foro circolare situato a pochi centimetri dal suolo. Per quanto si fosse chinato fin quasi a terra, il buio non gli permetteva di trovare la direzione esatta, tanto che fu costretto di inginocchiarsi addirittura.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo, credendo che cercasse un oggetto caduto, accese un fiammifero per facilitargli le sue ricerche; nel frattempo gli domandò: «Che cosa hai perduto?». «Nulla…» «Che cosa cerchi allora?» «La serratura…» rispose Vittorio ridendo. «Come?» ripeté Rodolfo, immaginando di aver frainteso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Dico che con questa maledetta abitudine di tenere le finestre ermeticamente chiuse non ci si vede qui dentro…» Discorrendo seguitava i suoi tentativi per aprire e quando Rodolfo si accingeva a rimpiazzare il primo fiammifero, ormai consumato, con un secondo, Vittorio emise un sospiro di sollievo e dopo aver girato la chiave nella toppa, sollecito si rialzò davanti all’uscio finalmente aperto. «Entra» disse, «tirandosi un po’ da parte per far posto a Rodolfo. Ma questi non si mosse, pareva preoccupato, fissava la incomoda serratura collocata in luogo così insolito, e non trovando in sé la spiegazione soddisfacente di quella stranezza si decise ad interrogare colui che gli serviva di guida.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Mi sai dire per quale ragione quella serratura è posta così bassa?» Subito Vittorio gli diede la spiegazione desiderata. «Messa come generalmente si usa, sarebbe stata troppo visibile e ciò avrebbe distrutto completamente quanto vi è di suggestivo nella misteriosa semplicità di questa porticina. La sua cupa uniformità, appena interrotta dal candore del bottone elettrico, il quale attira e trattiene lo sguardo, come l’oggetto lucente destinato ad ipnotizzare, produce a chi la osserva per la prima volta una impressione bizzarra, specialissima.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È la impressione inquietante dell’enigma, dell’ignoto che suscita un desiderio timoroso di sapere… Così, fin dalla soglia, l’animo si eleva alle sensazioni rare e si dispone ad accogliere le profonde commozioni che lo attendano…» Adagio, per non far rumore, Vittorio dopo che furono entrati richiuse l’uscietto, seguitando sempre a discorrere. «Qui si può davvero dimenticare di vivere, come si vive fuori… A me sembra che fino l’aria sia diversa e il mio petto si dilata ed aspira con entusiasmo la purezza di questi effluvi…» Rodolfo non era dello stesso parere: un odore acuto di incenso vagava intorno e gli opprimeva il respiro; tuttavia non fece cenno del suo intimo pensiero e Vittorio, il quale di sottecchi scrutava avidamente il viso di lui per leggervi il riflesso delle sue impressioni, non poté constatare che una serena impassibilità. Riprese a dire: «Adesso, ti precederò per mostrarti la strada… farò la parte di Virgilio…».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Bada, andarono all’Inferno…» «Ho detto Virgilio, perché non posso essere Beatrice; ma la strada è quella del Paradiso…» «Nientemeno! Permettimi di osservarne a mio agio l’ingresso… Non si passa tutti i giorni da strade simili…» Rodolfo aveva adottato un tono fra il serio e lo scherzoso e, facendo seguire l’atto alle parole, prese a percorrere a piccoli passi la saletta in cui si trovavano, soffermandosi qua e là, per esaminare accuratamente ogni cosa. La stanza rotonda, assai piccola, senza finestre, era rischiarata da un globo di un bianco leggermente azzurro, che scendendo dal soffitto, diffondeva intorno un chiarore opaco, rassomigliante alla luce dei raggi di luna.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sulle pareti ricadeva, ricoprendola interamente, una stoffa morbida, ondata, di un colore verde pallido; le ampie pieghe lasciate libere verso terra erano invece simmetricamente fermate in alto da sottili bacchette argentate. Nessun mobile: nel centro un’apertura circolare alquanto ristretta, contornata da una balaustra in ferro battuto del più puro stile del ‘500; mirabile lavoro di un disegno finissimo che si dipartiva da un drago alato e proseguiva in un intreccio di foglie ricurve e di arabeschi leggeri, come quelli di un merletto, lungo i giri della scaletta a chiocciola di marmo venato, fino giù dove l’ultimo scalino finiva, fermato dalle grandi ali semiaperte di un’aquila eretta superbamente sui forti artigli poggiati in terra. Quando Rodolfo ebbe terminato il giro dell’ingressino, i due giovani scesero e si trovarono in una specie di vestibolo nel quale il pavimento, le pareti, il soffitto, tutto era ricoperto di mattonelle di maiolica di un azzurro lucidissimo intercalato da fregi bianchi, ad imitazione delle maioliche persiane.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ai due lati della scala, che occupava il centro della stanza, e così snella e leggera pareva un gingillo prezioso, una doppia parete di coro, priva dei suoi stalli e ridotta a servire da attaccapanni, interrompeva con la sua mole oscura la gaia uniformità delle maioliche turchine. Dai piccoli bracci infissi nel legno antico, rozzamente scolpito, pendevano moltissime cappe bianche, che ciondolavano, floscie, con uno strano aspetto di larve vuote. Ogni tanto nella fila appariva una interruzione ed il posto della cappa mancante era occupato da un cappello ed un soprabito, sotto al quale scintillava l’argento del manico arcuato o diritto di una mazza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Appena Rodolfo e Vittorio avevano messo il piede sugli ultimi gradini della scala, dal fondo si era avanzato ad incontrarli un giovinetto quindicenne vestito con un costume boccaccesco: maglia metà azzurro e metà bianco e azzurro, corpetto di raso marrone, cintola di cuoio, tocco di velluto nero con lunga penna di fagiano che ondulava graziosamente sulla bionda parrucca a lunghi riccioli ricadenti ai lati del viso. Un viso lungo, pallido, dalle labbra scolorite, un viso che guardandolo faceva pensare ad una pianta avvizzita, corrosa prima della sua completa fioritura dalla bava maligna di un bruco distruttore. Il paggetto si inchinò davanti ai due nuovi arrivati e mentre Rodolfo dimenticava di rispondere al saluto per la sorpresa che provava, Vittorio, con sussiego, faceva al ragazzetto un cenno di comando.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Al muto ordine il giovinetto con un passo svelto leggero si era avvicinato alla parete e dopo aver cercato un momento fra le cappe bianche, ne aveva staccata una per presentarla a Vittorio, il quale nel frattempo si era levato il pardessus ed il cappello, che porse al paggio allorché questi l’ebbe aiutato ad indossare la candida tunica, che nella foggia rassomigliava una toga d’avvocato, ugualmente ampia, lunga, con le larghe maniche rimboccate in pieghe molteplici sul braccio. «Ma che cos’è cotesto?» domandò Rodolfo che, nell’osservare la solennità con la quale Vittorio si drappeggiava in quella specie di camice, a stento riusciva a reprimere la voglia di ridere che sentiva sempre più prepotente, man mano che si svolgevano davanti ai suoi occhi le diverse fasi di quello strano apparato. Ma tutto ciò che aveva provato fino allora fu ben presto superato dallo stupore destatosi in lui alla vista della sala principale del Tempio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sottovoce Vittorio intanto gli spiegava la necessità di quella cappa destinata a nascondere la volgare bruttezza del vestiario moderno; Rodolfo però lo ascoltava poco, tutto intento ad osservare, nei minimi particolari, il curioso spettacolo che gli si presentava. Era rimasto fermo, immobile sul limitare della porta che il paggetto aveva richiuso dietro di loro, col respiro quasi mozzato dalla intensità del profumo di incenso che già lo aveva incomodato al suo primo entrare nel Tempio. La sala in cui l’avevano introdotto era bianca, tutta bianca dal pavimento al soffitto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Marmo candidissimo in terra; al muro candidissimi stucchi che si seguivano su fino in cima all’ampia volta. Un divano basso e largo ricoperto di una stoffa bianca a onde, contornava la sala in tutta la sua lunghezza, interrotto soltanto dove si aprivano le alte porte verniciate di lacca bianca: sul divano formavano spalliera dei mucchi di guanciali di ogni dimensione, gettati bizzarramente qua e là, dovunque, ora ammonticchiati, ora isolati, tutti di un candor niveo. Sul pavimento otto enormi pelli di orso bianco occupavano lo spazio libero e nel centro della sala una lumiera in cristallo bianco opaco figurava un giglio gigantesco.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Lo stelo colossale usciva dal pavimento e si slanciava arditamente in alto reggendo dei fiori enormi che gli si aggrappavano intorno, largamente sbocciati in basso, coi petali ancora riuniti in cima. L’effetto più meraviglioso era ottenuto da una sapiente distribuzione di lampadine elettriche, le quali, collocate nel calice dei fiori li rendevano di una luminosità trasparente, di una bellezza veramente meravigliosa. E la stanza, non altrimenti rischiarata, rifletteva nella sua immacolata bianchezza i bagliori fiammeggianti del maestoso fiore simbolico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Vieni, sediamoci» mormorò Vittorio all’orecchio di Rodolfo, il quale sentì la mano del primo appoggiarsi sul suo braccio e trascinarlo verso l’angolo sinistro della grande sala. Con una disinvoltura di arabo, Vittorio sedette sul divano morbido, ripiegando le gambe in croce; attirò a sé un buon numero dei guanciali sparsi, li dispose in modo comodo e vi si adagiò con la schiena ed il capo, in atto di grande compiacimento. Meno pratico di quella maniera di star seduto, Rodolfo si era messo in cima al divano, trovandosi molto a disagio e non osando tuttavia a tentare di cambiare posizione per la paura di insudiciare con il lustro delle sue scarpe nere la immacolata bianchezza della stoffa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E così, voltato per tre quarti verso Vittorio, egli si mise ad ascoltarne le complicate dissertazioni, mentre aspettava un intervallo propizio per interrogarlo sui cinque o sei uomini che occupavano, in punti diversi, il grande divano circolare. Erano essi per la maggior parte assai giovani e quasi tutti portavano i capelli piuttosto lunghi, alcuni anche li avevano inanellati, ricadenti all’indietro in riccioli accuratamente pettinati. Due di quelli giacevano completamente supini, con le mani intrecciate dietro la nuca, gli occhi largamente aperti, fissi in alto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Altri accoccolati o semplicemente seduti, e tutti indistintamente conservavano il loro atteggiamento, con una immobilità di statua. Nemmeno si erano mossi al sopraggiungere dei due giovani per guardare chi entrasse: fermi, incantati, parevano immersi in uno stato d’estasi. Mentre Rodolfo profittava di un momento di silenzio per rivolgere a Vittorio le domande che gli premevano, questi, che si era accorto della intenzione di lui, incominciò a narrare spontaneamente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Come ti dicevo, questa è la sala che noi chiamiamo “della Meditazione”. Perché è qui appunto che ci raccogliamo per fare i nostri esami di coscienza, per assorbirci nei nostri pensieri e riflettere e speculare sulle più gravi questioni, certi di non essere distratti o disturbati, ma piuttosto secondati dalla potente suggestione, emanata dalle cose che ci circondano e che furono scelte da noi come le più atte a creare una comunione perfetta, quale nulla altro potrebbe offrirci, con l’ideale da noi vagheggiato. Vedi tu laggiù quel giovane bruno?» «Quale?» «Quello che sta accoccolato sul divano, col mento che quasi gli tocca le ginocchia?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Costui è il pittore Andrea Guitti.» «Ah! L’autore di Foglia secca?» «Precisamente: un’artista finissimo. I suoi quadri sono concezioni mirabili.» «E l’altro?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Là, quel biondo che porta i riccioli lunghi?» «Luca Vinci…» «Il poeta?» «Sì: hai letto il suo ultimo volume di versi, Regina Rosa?» Rodolfo scosse negativamente la testa e Vittorio proseguì: «Leggilo…». «No» dichiarò francamente Rodolfo. Vittorio, stupito, domandò: «E perché?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Perché ho giurato a me stesso di non leggere più una sola parola scritta da quella penna… Per combinazione, tempo addietro, mi cadde fra le mani un giornale, dove erano stampati alcuni versi firmati Luca Vinci. Li lessi e ne rimasi così…» D’improvviso si interruppe, scosse la testa con un gesto scherzoso e riprese: «Ricordati, caro Vittorio, che hai da fare con un uomo dei boschi, con un mezzo selvaggio… Figurati se sono in condizioni di erigermi a critico di un poeta come quello! Abbandoniamo dunque questo argomento e prosegui, ti prego, nella tua descrizione».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Veramente, non vedo altro di notevole da indicarti; tuttavia, se vuoi conoscerne i nomi, ecco: là Giuliano Sologni, giornalista; poi, Ernesto Taggi, Teodorico Varengo, Lorenzo Svazza…» Tacque e mutando il tono di voce un poco sprezzante che aveva usato verso gli ultimi nominati, mostrò a Rodolfo un uomo che si alzava allora dal divano, dove era stato sdraiato col capo rivolto alla parete in modo che essi, prima, non avevano potuto scorgerne il viso e, chinandosi verso di lui, disse con vivacità: «Ah, nientemeno, non mi ero accorto che c’era Gustavo Albagnano, il nostro maestro, l’inarrivabile scrittore… Sai eh? Albagnano… Gustavo Albagnano…». Mentre Vittorio ripeteva con deferente ammirazione quel nome, Rodolfo osservava attentamente l’uomo che lo portava.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Alto, sottile, con le spalle un poco curve, Albagnano aveva una testa espressiva di Cristo Crocifisso; una barbetta bionda gli copriva la parte inferiore del viso, lasciando appena intravedere la linea incerta della bocca, dove le labbra scolorite, differivano di poco dalla tinta generale diffusa sulle gote pallide, infossate. Gli occhi grandi, azzurri e la fronte un po’ calva completavano l’aspetto incerto di quella fisionomia incolore d’uomo anemico. E l’andatura dinoccolata confermava la impressione di fiacchezza, che emanava da tutto quel corpo lungo e magro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Intanto Albagnano, lasciato il suo posto, si dirigeva lentamente verso la porta d’uscita; nel passare davanti a Vittorio e Rodolfo egli salutò il primo con un lieve sorriso e gettò al secondo uno sguardo indagatore. Quando fu scomparso, il disegnatore esclamò, celiando: «Questa sera a pranzo mi toccherà litigare». «Litigare?» Vittorio continuò sorridendo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Certo, un litigio terribile. Devi sapere che Albagnano è fra coloro i quali si sono occupati con più zelo della fondazione del Tempio. È stato lui che ha dettato la maggior parte degli articoli del regolamento: ora, siccome ce n’è uno che vieterebbe l’ingresso ai profani, Albagnano non vede volentieri visitatori nel Tempio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ha un bel protestare, però, non passa giorno senza che non ce ne vengano in quantità e di tutte le qualità…» soggiunse sorridendo con malizia. A questo punto, da una porta poco discosta dai due giovani entrò un uomo di età piuttosto avanzata, rivestito egli pure della tonaca bianca, che si disponeva a deporre, giacché nell’attraversare la sala si accingeva già a sbottonarla. «Lo conosci?» domandò Vittorio a Rodolfo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma questi, invece di rispondere, lo interrogò a sua volta. «Che cosa è?» Era rimasto colpito da una nuova sorpresa. Nel tempo impiegato dall’uscio per aprirsi e chiudersi, Rodolfo aveva udito distintamente un frastuono di voci femminili; ma la cosa gli sembrò impossibile, avendo saputo da Vittorio che uno degli articoli più importanti del regolamento del Tempio proibiva severamente alle donne l’accesso del sacro recinto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Anzi, a questo proposito, Vittorio gli aveva spiegato, con un’abbondanza di particolari, fatta più per compiacere sé stesso della propria eloquenza, che per illuminare chi lo ascoltava, come gli affiliati del Tempio si obbligassero ad osservare una castità più o meno relativa ed a tenersi il più possibile lontani dalle donne, considerate esseri infimi, appena meritevoli di una condiscendente commiserazione. E nell’udire tutto ciò Rodolfo andava ripetendo fra sé: Ma che davvero ci sia della gente che si lascia ingannare così grossolanamente da tutte queste commedie? Quando poi il rumore di quelle voci gioconde giunse al suo orecchio gli sembrò che la commedia oltrepassasse i limiti della tolleranza e che si abusasse eccessivamente della sua credulità.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Decise di cessare una parte che cominciava a pesargli: valeva poi la pena d’intavolare una discussione e non era meglio seguitare a far fare agli altri quello che credevano di imporre a lui? Si attenne al secondo partito e di nuovo insisté nella domanda fatta: «Che cosa c’è?». «Dove?» «Qui vicino; ho creduto udire delle voci di donne, ma mi sarò sbagliato…» «Perché?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Può essere benissimo che tu abbia udito…» «Come!» esclamò Rodolfo, simulando una grande meraviglia, «ci sono donne qui? Ma dianzi, due minuti fa, non mi hai detto che…» «Le donne non sono ammesse? Precisamente non sono ammesse come Iniziate, cioè socie, non sono neanche molto gradite da alcuni come visitatrici, ma infine come tali sono tollerate.» «Ah!» fece Rodolfo, e l’altro, accortosi del mezzo sorriso ironico, fugacemente apparso sulle labbra di lui, proseguì, desideroso di cancellare ogni sospetto: «Capirai, non era possibile un divieto assoluto; da principio lo abbiamo tentato, ma sono state tante e tante le preghiere che ci sono giunte da tutte le parti, che ci è convenuto cedere.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Però abbiamo designato una stanza appartata per riceverle, qui e nella biblioteca non possono fermarsi…». «Ad ogni modo» insinuò Rodolfo, «considerando che le vostre convinzioni, i vostri propositi di castità…» «Ma» ribatté calorosamente Vittorio, «nessuna infrazione è fatta per cotesto alla nostra regola. Perché tu capisca bene il nostro concetto bisogna che io ti dimostri…» Rodolfo si era alzato in piedi dicendo: «Non adesso, più tardi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Finiamo il nostro giro, poi discorreremo». «Volentieri» acconsentì Vittorio ed alzatosi si avviò, seguito da Rodolfo, verso la porta che conduceva nella biblioteca. Qui, i due giovani si fermarono un momento per esaminare l’addobbo semplicemente severo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Le pareti sparivano interamente dietro i grandi scaffali carichi di libri. Alcuni busti di bronzo, sorretti da svelte colonnine di marmo oscuro e vari leggii, guarnivano i lati più lunghi della stanza non molto vasta. Due grandi bussole, una dirimpetto all’altra, stavano presso al lungo tavolo di forma rettangolare, collocato nel mezzo e circondato di seggiole ad alta spalliera foderate di cuoio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Da tutto l’insieme, spirava un’austerità che rese a Rodolfo anche più inaspettato lo spettacolo che si offrì ai suoi occhi attoniti, quando Vittorio ebbe spalancato la grande porta, dalla quale si accedeva nel cosiddetto Refettorio. La prima cosa che vide fu Dolly Parker e insieme a lei Giulio Bessardi, Gualtiero Labianca: nel crocchio vi erano anche due uomini ed una signorina a lui sconosciuti. Sedevano tutti intorno ad un tavolino rotondo dove posavano piccoli bicchierini di cristallo colorato, colmi di liquori ambrati e verdastri, lunghe e strette caraffe, cestine di filigrana d’argento piene di frutta e di dolciumi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Facevano molto chiasso, e appena si accorsero della presenza di Rodolfo e Vittorio, li accolsero con alte grida festose. Come ebbe distribuite due vigorose strette di mano, Dolly presentò Rodolfo alla sua compagna, che chiamò Meg Pleen: una ragazza insignificante per tutti, tranne che per l’americana, per la quale, in certe occasioni, rappresentava un prezioso ausiliario. Dolly fece sedere Rodolfo vicino a sé: lo aveva conosciuto la sera del ballo all’Ambasciata russa, aveva ballato con lui un giro di boston e questo bastava perché il giovane si vedesse trattato con familiarità di vecchio amico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Però egli era assai contrariato da questo incidente inatteso: avrebbe preferito di molto terminare la sua visita senza essere distratto dalle sue impressioni e, soprattutto, senza essere obbligato a trovarsi in compagnia di Giulio Bessardi. Fortunatamente la sua contrarietà ebbe un compenso nella presenza di Gualtiero Labianca, il giovane medico già salito in fama di scienziato. Rodolfo e Gualtiero si conoscevano da molti anni, avevano studiato nella stessa università e si erano legati di una salda amicizia che resisteva al tempo ed alla lontananza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ogni volta che Rodolfo si recava a Roma correva a cercare di Gualtiero ed era per ambedue una vera gioia avere occasione di stare insieme. Rodolfo fu dunque ben contento dell’incontro, ma non dissimulò la sua sorpresa di trovarlo in quel luogo. Profittando di un momento in cui Dolly conversava con altri, egli interrogò Gualtiero a bassa voce: «Sei proprio l’ultima persona che avrei immaginato di vedere qui…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La risposta data sullo stesso tono fu accompagnata da un sorrisetto arguto. «Potrei dire a te la medesima cosa.» «Oh! Io sono un forestiero, un viaggiatore in cerca di curiosità e…» «Si può essere in cerca di curiosità senza essere forestieri e viaggiatori… Se non sbaglio tutti e due siamo qui per uno stesso scopo.» Gualtiero si interruppe per gettare un’occhiata intorno; vedendo che nessuno faceva attenzione a loro, abbassò anche più la voce e, chinandosi in modo da essere vicinissimo all’orecchio di Rodolfo, proseguì: «Studio questa nuova forma di pazzia da cui sono affetti tutti costoro…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con un lieve cenno del capo mostrò di comprendere nella sua frase anche quelli che erano al di fuori del loro gruppo e, dopo aver scambiato con Rodolfo uno sguardo d’intelligenza, riprese a dire: «Osserva laggiù alla nostra a destra; sono tra i migliori esemplari della specie». Rodolfo seguì l’indicazione ricevuta e riconobbe Egisto Rivasio, Romualdi Murci e Leo Lavagnola. Grande fu la sua maraviglia nel trovarli vestiti della cappa candida; non riusciva a capire quale titolo poteva aver loro conferito il diritto di indossarla.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tutti e tre appartenevano a quella categoria di persone che impiegano il tempo frequentando il caffè, le passeggiate, i teatri, le corse. Nessuno di loro si occupava di cose intellettuali; come era dunque che essi facevano parte di una società che, al dire di Vittorio, si componeva unicamente di cultori dell’arte? Anche qui ci doveva essere uno dei soliti abili compromessi che riescono a fare concordare le cose più disparate.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un tratto Rodolfo si rammentò che Leo Lavagnola era molto ricco e capì che quella doveva essere la chiave che gli aveva aperto la porta del Tempio; certo, anche gli altri possedevano qualche talismano di quel genere. Fatta questa mentale riflessione, vide che insieme a loro vi erano altre due persone, un uomo ed una donna. Tutti e quattro quegli individui apparivano così identici l’uno all’altro da distinguerli a mala pena.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La stessa veste, gli stessi gesti, lo stesso modo di pettinarsi, la stessa studiata compostezza. Sembravano usciti tutti da uno stampo solo: la donna invece possedeva caratteristiche molto spiccate. Rodolfo, dal punto in cui era, non riusciva a vederne il viso; appena appena talvolta ne scorgeva il profilo, ma gli bastò per stabilire che ella aveva lineamenti regolarissimi, sebbene molto accentuati.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","A giudicarla così seduta si capiva che doveva essere di statura alta, flessuosa e di una eccessiva magrezza: quello che vi era in lei anche più rimarchevole consisteva nella stravaganza della sua acconciatura. Una veste diritta di color violaceo, assai aderente al corpo, chiusa da una abbottonatura invisibile; le maniche molto strette a punta scendevano a metà della mano, lasciando scoperte le dita cariche di anelli fino all’ultima falange. Una sciarpa di seta leggiera, di una delicatissima tinta rosea, si avvolgeva intorno alla piccola testa: dei capelli non si vedevano che due striscie scure calate dalla fronte sulle guance fino al collo, dove si raccoglievano e sparivano sotto le pieghe complicate della sciarpa, metà cappuccio e metà turbante.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Molto diritta sulla seggiola, ella stava in una immobilità quasi continua e Rodolfo, nel guardarla, aveva la impressione di avere davanti a sé qualche cosa di inanimato, specialmente quando il suo sguardo cadeva su le mani di lei, appoggiate aperte sulle ginocchia, quelle mani così sovraccariche di gemme e così fragili, così inerti da sembrare oggetti preziosi ed inutili. Un piccolo urto al gomito datogli da Gualtiero distolse Rodolfo dalla sua contemplazione e, mettendosi ad ascoltare i discorsi tenuti dai suoi compagni, si accorse che l’amico aveva richiamato la sua attenzione, appunto perché parlavano della donna vestita di viola. Era Giulio Bessardi che informava miss Parker.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Si chiama Candida Garioni. Sì, è bella, ossia, più che bella è seducente; è uno spirito tormentato…» «Perché?» domandò ingenuamente Dolly. «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Perché?» ripete Giulio in tono tragicamente cupo. «Chi può dire i misteri di un’anima? E Candida Garioni è un’anima…» «Un’anima?» esclamò allegramente l’americana, «ma l’abbiamo tutti l’anima… Piuttosto trovo speciale il suo nome….","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Com’è curioso… Candida!» «Veramente» spiegò Giulio, «ella si chiama Bianca: ma è un nome tanto comune ed anche un po’ volgare, che suonava sgradevolmente al suo orecchio raffinato. Un giorno se ne lagnava con noi, ci diceva che nell’udirlo pronunziare sussultava dolorosamente, come se udisse la stonatura di un violino… È così sensibile! Allora noi la consolammo, consigliandole di sostituirlo con “Candida”.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Molto più grazioso, no? Ella ce ne fu tanto grata!» Alla fine del racconto, Rodolfo si volse verso Gualtiero e sul viso di questi vide una tale espressione di burlesca comicità, che poco mancò non scoppiasse in una sonora risata. L’arrivo di una numerosa comitiva venne opportunamente a mutare l’indirizzo della conversazione ed in tutta la sala si produsse un movimento generale.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tutti i soci del Tempio, solleciti, si alzarono per inchinarsi al passaggio di Alfredo Genosa, giunto allora, avendo al braccio Camilla Loriano, alla quale faceva scorta d’onore un seguito brillante di giovanotti, parte vestiti col distintivo degli Iniziati e parte no. Genosa si inoltrava a capo alto, con la sua snella figura eretta, artisticamente ammantata dalla bianca cappa, rispondendo ai saluti con brevi cenni del capo. Gualtiero mormorò all’orecchio di Rodolfo: «Ecco il capo della banda!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il gran Massimo!». E più piano soggiunse: «Buffoni!». Dopo aver assistito al passaggio trionfale della celebre attrice Loriano, Dolly Parker scambiò qualche parola in inglese con la sua compagna e, profittando di quel momento in cui erano tutti in piedi, ella dette il segnale della partenza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Alcuni rimasero, ma Rodolfo, Gualtiero, Vittorio e Giulio vollero seguire le signorine. Rientrarono nella biblioteca e di lì, senza ritornare nella sala della Meditazione, passando da un piccolo andito, giunsero ad una uscita segreta che metteva direttamente in una viuzza laterale. Quando furono svoltati nella piazza si soffermarono.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Le due ragazze salirono nella carrozza che le aspettava e dopo aver scambiato saluti, strette di mano, ringraziamenti e felicitazioni, si separarono dai tre giovanotti. Questi fecero pochi passi, poi Rodolfo, infastidito di trovarsi ancora insieme a Giulio, affacciò un pretesto qualunque per liberarsene. Passava un legno di piazza vuoto, con un cenno lo fermò e, rivolgendosi ai compagni, disse loro: «Debbo lasciarvi: sono aspettato e temo di essere in ritardo».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Da che parte vai?» chiese prontamente Gualtiero. «Verso Montecitorio…» «Bravo, accompagnami un po’ in giù; vado anch’io da quella parte… Scusa, eh?» soggiunse indirizzandosi a Giulio. «Figurati…» replicò questi e salutò i due amici, i quali si allontanarono con la vettura.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Appena furono soli, Gualtiero esclamò: «Era una scusa, eh? Anche io non ne potevo più. Auff».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Emise un gran sospiro e spingendosi il cappello all’indietro, con uno di quei gesti energici ed improvvisi che gli erano particolari, si voltò repentinamente col busto verso Rodolfo abbandonandosi ad uno sfogo impetuoso. «Ma ci siano esseri così cretini, così idioti, così sprovvisti di buon senso da prendere sul serio quella masnada di istrioni?» Il conte Rodolfo Dalbono, discendente di una antica nobilissima famiglia pisana, aveva da poco compiti i trent’anni. Suo padre, Riccardo Dalbono, dopo aver consumato in una vita di dissolutezza il suo patrimonio e la sua salute, ebbe la fortuna di riconquistare la perduta agiatezza in grazia della sciocca ambizione di un industriale arricchito, il quale dette la cospicua dote della figlia in cambio del titolo, unico valore posseduto dal Dalbono.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E così fu stipulato uno dei soliti contratti, con i quali ai tempi nostri i gentiluomini rovinati sogliono riparare ai guasti della loro borsa. Riccardo Dalbono sposò la ricca erede dell’industriale, proprietario di alcune importanti fabbriche di tessuti. Il nobile parentado dello sposo finse di disapprovare l’unione ed ostentò un malcontento che era ben lontano dal provare, giacché il solo miraggio dei milioni della sposa bastava ad incutergli il massimo rispetto; ma siccome di cotesti milioni non erano i parenti che profittavano, così essi poterono a loro agio far pompa di uno sdegno che era soltanto invidia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dopo pochi mesi di matrimonio, la salute del conte Riccardo, che a forza di droghe aveva cercato di reggersi tanto da illudere la buona fede della moglie, peggiorò improvvisamente per lo sforzo fatto e dette i primi segni della completa decadenza a cui era fatalmente condannato. Mentre la contessa era appena gravida di quattro mesi, egli veniva ridotto alla quasi immobilità dal continuo avanzarsi di una paralisi progressiva. Allora, di comune accordo, i coniugi si stabilirono in una villa presso Pisa ed essendo morto di lì a poco l’industriale padre, la contessa Ersilia si creò una occupazione che le dava modo di impiegare le sue giornate, delle quali troppo tempo le restava libero, con l’assumere la direzione dei vasti opifici ereditati.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Delusa nel suo bisogno d’affetto da quell’unione contratta con un essere vuoto di corpo e di anima, poco a poco ella trovò uno sfogo alla sua energia nell’accumulare una ricchezza di cui in sostanza non faceva gran conto, ma che le serviva di scopo nella vita. Occupata da mattina a sera nel disbrigo degli affari, Ersilia divenne ben presto esclusivamente assorbita dalle cure commerciali. Passava le giornate fuori di casa, visitando le sue fabbriche o chiusa nel gabinetto dove trattava gli affari; la sera la carrozza la riconduceva alla villa e, dopo aver desinato in fretta fra il marito infermo ed il figlio, dedicava a quest’ultimo una mezz’ora di tempo, informandosi di ciò che aveva fatto durante il giorno, assicurandosi del suo stato di salute, poi si coricava per ricominciare l’indomani lo stesso lavoro, le stesse funzioni, ripetendo gli stessi atti, le stesse parole.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E in quella uniformità, in quell’attività perenne, le sue ribellioni si calmarono, le delusioni patite si cicatrizzarono, la sua anima poco a poco si chiuse, il suo cuore si inaridì ed ella non vide più nulla al di fuori del limite che volontariamente si era tracciato. In conseguenza di tutto ciò Rodolfo Dalbono crebbe molto solitario accanto al padre infermo, immobilizzato nella sua carrozzina girante; la sua prima fanciullezza fu sorvegliata da una istitutrice inglese, alla quale successe un vecchio precettore. La madre gli ispirava un affetto timoroso: la vedeva così silenziosa, così rigida, anteponendo a tutto le cure degli affari.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel suo precoce spirito di bimbo, presto aveva capito che egli non occupava nel cuore di lei il posto che gli era dovuto e ne era rimasto offeso e rattristato. Molto delicato di salute nell’infanzia, poco amante del chiasso, dei giochi rumorosi e violenti, avrebbe avuto bisogno di essere molto accarezzato, molto amato, perché la sua eccessiva sensibilità non ne soffrisse. Invece l’assoluta mancanza di espansione affettuosa in cui era vissuto aveva contribuito a formargli quel suo carattere cupo, chiuso, che aveva conservato anche nella maggiore età.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nella atmosfera di tristezza che gravava sulla villa della Grottanera, dove si sfoggiava un lusso freddo ed arido, che aumentava in proporzione l’accrescersi delle ricchezze, Rodolfo si sentiva oppresso ed inutilmente cercava un sollievo sia nella madre ansiosa di trovare la pace nella attività, sia nel padre, miserabile parvenza d’uomo diventato oramai quasi idiota, sia nei maestri troppo indifferenti per comprenderlo. E il fanciullo, respinto da ogni parte, si confortava, creandosi una vita interna popolata di sogni, di chimere, nella quale si rifugiava per sfuggire quella reale; ma ciò contribuiva a sviluppare in lui una esaltazione, che avrebbe potuto essergli funesta in seguito, se non avesse trovato nella sua stessa intelligenza una difesa ed una salvezza. Due volte all’anno il bambino si vedeva rivestire dei suoi più belli abiti per andare insieme alla madre, sfolgorante essa pure di gioielli e di ricche stoffe, nella carrozza più sontuosa, a visitare una sorella di suo padre, maritata al marchese Nevissano, alla Villa dei Giacinti, vicino a Ponte a Serchio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Le relazioni fra le due famiglie si limitavano ad un doppio scambio di visite all’anno e, sebbene la marchesa di Nevissano, col volgere degli anni, mostrasse una simpatia sempre maggiore verso la cognata, questa rimaneva fredda e riservata, memore dell’accoglienza ricevuta nei primi tempi del suo matrimonio e sorridendo maliziosamente ogni volta che le capitava di incontrare le tre figlie della marchesa, le cugine di Rodolfo. Ella aveva capito che i milioni di suo figlio facevano finalmente dimenticare alla marchesa Nevissano l’origine plebea della madre di lui e godeva del trionfo che le si preparava. Intanto gli anni erano passati: Rodolfo aveva seguito il corso completo degli studi ed aveva brillantemente ottenuto il doppio compenso di due lauree in legge ed in belle lettere.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Gli anni trascorsi, parte a Firenze, parte a Roma, giacché la madre lo aveva lasciato libero di scegliere la residenza nella città che egli preferiva, i compagni, la vita più libera lo avevano molto modificato. Le sue idee naturalmente larghe, oppresse dagli orizzonti ristretti di Grottanera, avevano trovato modo di espandersi, di consolidarsi; il suo carattere concentrato si era trasformato in serietà e fermezza. La sua eccessiva sensibilità si era corretta, così che del fanciullo impressionabile e sognatore non restava quasi più traccia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Di questo cambiamento egli doveva tutto a sé stesso, nonostante era grato alla madre della libertà che gli aveva accordato. Un giorno però dovette accorgersi della vera ragione per la quale la contessa Ersilia si era mostrata così proclive a condiscendere ai suoi desiderii. Ella lo vedeva volentieri lontano da casa: dopo essere stata per tanti anni unica ed assoluta padrona dei suoi stabilimenti, provava una strana gelosia al pensiero che il figlio potesse ad un certo momento surrogarla.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma quando Rodolfo ebbe terminato di studiare, ella capì che l’ora temuta giungeva, senza che fosse in suo potere scongiurarla. Infatti, quando il figlio mostrò il desiderio di unirsi a lei per dirigere la loro industria, con quali ragioni plausibili giustificare un rifiuto? D’altronde le sarebbe rincresciuto dare un altro indirizzo a Rodolfo: più tardi poteva aver bisogno di lui e allora?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Allora Ersilia ricorse ad espedienti per ritardare almeno di un poco la divisione dei pieni poteri; propose al figlio di viaggiare, di visitare quei Paesi nei quali le industrie erano più progredite per ricavarne qualche utile insegnamento. Sebbene Rodolfo indovinasse il segreto movente che dettava una tale proposta, trovandola giudiziosa la accettò con piacere. Dotato di una pronta intelligenza e di un acuto spirito di osservazione, il giovane visitò minutamente la Germania, la Francia e dopo un’assenza di tre anni tornò in patria col proposito di attuare quelle riforme che egli stimava urgenti e necessarie al miglioramento, tanto desiderabile, delle classi operaie.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non pensava all’ostacolo che lo attendeva: sua madre. L’inevitabile conflitto scoppiò violentissimo: la contessa, ben lontana dal possedere l’ingegno del figlio e specialmente ben lontana dal dividere le idee di lui, si oppose in modo formale a mettere in pratica quello che chiamava chimere, ubbie di un cervello esaltato. I principi di Rodolfo, fervente socialista, caldo fautore dell’uguaglianza economica e sociale, la scandalizzarono a tal segno, che ella cominciò a considerare il figlio un essere squilibrato e pericoloso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo da principio tentò di lottare, di vincere la volontà materna, ma dovette convincersi che si trovava di fronte non ad una volontà cosciente, ma ad una di quelle ostinazioni cieche, tenaci, quali solo l’ignoranza ed il pregiudizio possono generare e che si spezzano forse, mai si piegano. Se non si fosse trattato di sua madre, Rodolfo non avrebbe certo ceduto: ma dinanzi a lei, a lei, di cui aveva intuito la dolorosa e squallida vita, si sentì debole, incapace di aggravare di un nuovo dolore gli ultimi anni di una esistenza così poco soleggiata e, rinunziando a qualunque lotta, la lasciò libera di agire a suo piacere e partì di nuovo. Questa volta però, invece di recarsi all’estero fu il proprio Paese che volle imparare a conoscere; percorse i monti aridi e gli stagni malsani della Sardegna; errò nelle pianure brulle delle Puglie, attraversò le gole selvagge della Sicilia, osservando e studiando con l’anima vibrante di pietà per tutte le miserie che incontrava, per tutte le sofferenze che avrebbe voluto mitigare.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Conobbe e si legò di stretta amicizia con i capi del partito socialista e si meritò un buon posto nelle file dei combattenti. La morte del padre lo richiamò alla Villa della Grottanera; la scomparsa di quel triste mucchio di pelle ed ossa fu quasi un sollievo per tutti. Trattenuto presso la madre dagli obblighi della successione, egli capì alla prima occhiata lo sgomento che suscitava la sua presenza; per la seconda volta madre e figlio si trovavano avversari, di fronte l’uno all’altro, e adesso l’urto si annunziava più grave per la maggiore autorità che gli anni e l’esperienza acquistata conferivano a Rodolfo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma per un tacito accordo lo scoglio difficile fu evitato da entrambi: Ersilia spontaneamente offrì quelle concessioni che a lei costavano meno e Rodolfo generosamente mostrò di accontentarsene. Del resto la vera proprietaria era indiscutibilmente Ersilia: Rodolfo non aveva ereditato da suo padre che il nome, tutta la sostanza apparteneva alla madre ed egli non si riconosceva il diritto di disporne. Sistemati gli affari, il giovane fu sul punto di riprendere la sua vita errante; ma poiché la contessa gli aveva proposto di assumere le funzioni di direttore di due fabbriche, egli decise di accettare, dicendo a sé stesso che a poco a poco avrebbe potuto, forse, ottenere il suo scopo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad ogni modo, aveva dei doveri verso quel piccolo popolo di lavoratori che dipendevano dalla madre sua e gli conveniva adempierli. Prese dunque stabile dimora a Grottanera, senza per questo cessare di occuparsi delle questioni che lo appassionavano. Nei suoi frequenti viaggi a Roma aveva avuto occasione di conoscere Isabella Zerdoni, ed egli si era pazzamente innamorato della bella fanciulla.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Era la prima volta che Rodolfo sentiva di amare davvero: le piccole avventure che gli erano capitate fino a quel momento non avevano avuto per lui alcuna importanza. I pochi fiori che aveva colto nella sua giovinezza laboriosa, più dedita alle cose gravi che alle futili, non avevano lasciato traccia del loro profumo: mai erano stati colti in aiuole private, né mai pianta aveva sofferto pel fiore strappato. Si era accontentato di aspirare l’odore di quelli che, già recisi, si offrivano a lui, e così, senza doveri e senza rimorsi, aspettava l’ora della gioia completa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sapeva che doveva venire e voleva farsi trovare degno di lei senza essersi diminuito e stancato, sprecando qua e là le migliori forze del suo essere. Quando ebbe conosciuta Isabella, quando ebbe sentito che palpito più forte non avrebbe mai fatto battere il suo cuore, partecipò alla madre la sua intenzione di chiedere la mano della ragazza. La madre aveva appresa la notizia con piacere: da qualche mese la energica donna era stata assalita da una debolezza insolita.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si dedicava con meno ardore alle sue occupazioni favorite, ed una svogliatezza triste la costringeva ad una solitudine che la opprimeva. In tali condizioni ella provò un’inaspettata contentezza al pensiero di vedere la casa rianimata dal lieto avvenimento; l’idea di avere una compagnia nella nuora la rallegrò e fu un’amara delusione per lei quando il figlio le scrisse da Roma che le sue speranze erano completamente fallite. Quando Rodolfo si era allontanato dal Tempio insieme a Gualtiero, questi lo aveva invitato ad accompagnarlo a casa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","L’amicizia che riuniva i due giovani datava già da parecchi anni e la grande affinità dei loro temperamenti aveva creato fra loro quel legame di simpatia spontanea che solo può durare perché fondata sui veri elementi dell’amicizia. Del resto fra di loro era sempre esistita una grande indipendenza; per consenso reciproco avevano abolito quelle pratiche apparenti, che in realtà non hanno alcun valore, ma che sembrano tanto più necessarie, quanto meno verace è nella sostanza il sentimento che esse sono destinate a proteggere, con la loro esagerata formalità. Per lunghi intervalli di tempo si separavano senza sapere nulla l’uno dell’altro, ritrovandosi poi con intenso piacere: muti, senza scambiarsi confidenze superflue e pur pronti ad offrirsi uno scambievole appoggio in caso di bisogno.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oltre il loro mutuo affetto e la profonda stima che essi nutrivano l’uno per l’altro, un altro vincolo potente li univa: la fede nella causa dell’umanità, che ambedue servivano, ognuno a suo modo. Gualtiero, benché di poco maggiore a Rodolfo, si era già conquistato un posto eminente nella scienza; dotato di una singolare attività, egli trovava il tempo di occuparsi di questioni sociali, di politica, essendo tuttavia il medico infaticabile che cura le malattie del corpo e quelle dello spirito. Mentre la vettura correva, balzando irregolarmente sul selciato, Gualtiero rivolgeva all’amico suo un lieve rimprovero.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Sei a Roma ed io non ti avevo ancora visto?» Rodolfo infatti non aveva cercato di lui: terribilmente affranto dalla delusione patita per il rifiuto di Isabella, aveva sentito il bisogno di nascondere, in quei primi momenti, la sua ferita nell’isolamento assoluto. Rispose quindi: «Ho attraversata una crisi dolorosa e per guarire non c’è nulla di meglio per me della solitudine: ecco perché non mi hai visto. Oggi però sarei venuto da te… almeno per salutarti prima di partire…».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Riparti subito?» «Non so… non so io stesso che cosa farò…» «Rimani, se la compagnia d’un amico può giovarti in qualche modo» disse semplicemente Gualtiero. «Grazie» mormorò Rodolfo, commosso dall’accento di fraterna amorevolezza che vibrava nella voce dell’amico. Per un momento egli fu sul punto di confidargli il peso doloroso che gli gravava il cuore, ma un invincibile pudore, un timido ritegno gli sigillarono le labbra; l’altro, indovinando da quella esitazione a quale categoria apparteneva il segreto di Rodolfo, si fece uno scrupolo di usare la più lieve pressione per indurlo a parlare e, per troncare il momentaneo imbarazzo sorto tra di loro, ricondusse il discorso sul tema trattato poco prima.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Dunque, caro Rodolfo, non ho finito di dirti i miei studi su quei tipi che abbiamo lasciato ora. Vedi, io li osservo come osserverei il bacillo di una malattia contagiosa, che minacciasse la salute di un’intera popolazione. Giacché considero cotesti individui un vero pericolo per la nostra società.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Puoi sapere tu il numero di vittime che essi fanno, spargendo il veleno delle loro menzogne nelle menti deboli, facilmente soggette a subire gli effetti di una cattiva direzione? Ah! Come è necessario strappare la maschera a cotesti spacciatori di false parole, di false idee, di falsi concetti, di falsi apprezzamenti… Falso insomma tutto quanto viene da loro a cominciare da loro stessi, artefatti esteriormente dalle imbottiture del sarto, dai cosmetici e dai ferri del parrucchiere; interiormente dalla loro smisurata vanità, la sola cosa vera che esista in loro…» Gualtiero si interruppe, accorgendosi che la vettura si era fermata davanti alla sua casa.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nello scendere, mentre Gualtiero pagava il cocchiere, Rodolfo, che non aveva badato all’indirizzo, si guardò d’intorno e con sorpresa esclamò: «Toh! Hai cambiato casa?». «Sì.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! Ma è vero! Tu non sai che non sono più solo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ho preso con me mia sorella Paolina… Te la ricordi? Te ne ho parlato tante volte. Ebbene, mia sorella stava da una nostra zia a Bologna, dove seguiva i corsi all’università.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ora che fa l’ultimo anno ho desiderato di averla qui presso di me, per sorvegliarla ed anche perché preferisco che sia laureata qui in Roma. Del resto, ci ho guadagnato: essa mi è di grande aiuto…» «Ha studiato medicina?» «Sì, e non puoi credere quanto sia intelligente… Ah! Che errore pretendere che il cervello della donna è inferiore al nostro!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Basta coltivarlo, basta educarlo!» «Certamente!» «Dunque, essendo venuta Paolina ho avuto bisogno di prendere un quartierino più grande, tanto più che là nella mia vecchia casa ero un po’ ristretto, anche io solo… Mi mancava una sala d’aspetto per i clienti… Insomma ho cambiato e qui mi sono accomodato discretamente… Certo, non è l’ideale, ma come si fa? Gli alloggi sono tanto costosi a Roma e bisogna fare i conti con la borsa sempre così magruccia!» Nel discorrere Gualtiero, seguito da Rodolfo, era entrato nel portone di una bella casa di via Due Macelli, e salita una breve scala dai gradini bassi e comodi, aveva aperto con una piccola chiave una porta, sulla quale spiccava accuratamente lustrata una targhetta di metallo, con sopra inciso a grossi caratteri: Dottor Gualtiero Labianca, consulti dalle 13 alle 15. Attraversato una piccola anticamera, Gualtiero introdusse Rodolfo in un salotto molto semplice: pochi mobili, disposti con gusto, davano all’insieme quell’aspetto di intimità famigliare che gli inglesi definiscono con una parola intraducibile: homely.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","All’apparire dei due giovani, una donna che stava seduta davanti ad uno scrittoio ingombro di carte umide di inchiostro, si alzò e mosse ad incontrarli. Senza molti preamboli, Gualtiero la indicò a Rodolfo dicendo soltanto: «Paolina». Poi, rivolgendosi alla sorella soggiunse: «Sai?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È Rodolfo Dalbono». «Un tuo carissimo amico» replicò prontamente la ragazza, stendendo la mano al giovane con atto di franca cordialità. «Signorina, sono ben lieto di conoscerla» disse Rodolfo, ricambiando la stretta di mano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poi, mentre si disponevano a sedere e la ragazza offriva delle sigarette che era andata a prendere in un piccolo mobile dove c’era il necessario per fumare, egli la esaminò, subito conquiso dal suo aspetto tranquillo e sereno. Piuttosto piccola di statura, ma di forme ben modellate, con le spalle ed il petto larghi, ella mostrava di possedere un corpo robusto e sano, senza che il vigore dei muscoli nulla togliesse alla grazia femminea delle membra delicate. Il viso irregolare non poteva dirsi bello di una bellezza classica; ma la bocca fresca e gli occhi bellissimi bastavano a renderlo attraente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dopo aver invitato i due giovani a fumare, Paolina aveva preso posto su di una seggiola bassa e con le mani intrecciate intorno alle ginocchia, ascoltava attentamente, col viso rivolto all’insù verso di lui, la descrizione che il fratello le faceva della sua visita al Tempio. «Pare impossibile che l’infinito ridicolo di quell’apparato scenico non debba saltare agli occhi di tutti e ci siano invece individui che si lasciano impressionare da quelle stravaganze degne del manicomio.» «Disgraziatamente ciò prova» disse Rodolfo, «che ai tempi nostri molti cervelli sono rimasti, ahimè, nelle medesime condizioni di quelli di due o tre secoli fa, quando trionfavano sulla ignoranza e la stolta credulità le favole degli indemoniati e compagnia bella.» «È certo che uomini molto evoluti non potrebbero mai accettare sul serio tante buffonate, delle quali poi è così palese il fine unico… Quello, cioè, di richiamare con facili mezzi l’attenzione del pubblico sopra individui ai quali manca qualunque altra qualità per farsi valere. Aggiungete inoltre la smania, la febbre di vanità che è un’altra delle malattie morali del nostro tempo…» «Dimmi, Gualtiero» domandò Paolina con la sua voce armoniosa, «non può darsi che fra di essi ve ne siano alcuni sinceramente convinti delle opinioni che professano?» «Certamente sì, ve ne sono: per esempio, te ne cito subito uno: Arnaldo Giachini.» «Il letterato?» «Appunto lui.» «Egli è il capo scuola» disse Rodolfo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E subito Gualtiero replicò: «Sì, ma egli è sincero, egli obbedisce al suo temperamento speciale, che lo avvicina agli uomini del passato… Sarei curioso di sezionare il suo cervello; sono sicuro che ci troverei in qualche parte un arresto di sviluppo. Del resto, tutti sanno la sua infermità: va soggetto a fortissime convulsioni epilettiche… Ebbene, egli può servire mirabilmente di prova per qualificare i suoi imitatori, gente che vuole apparire senza essere. Arnaldo Giachini vive isolato per davvero in campagna, in una sua villa sul lago di Como e rifugge con orrore dal prendere parte attiva alle chiassose buffonate praticate dagli altri.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vive semplicemente, modestamente e da quell’ideale d’arte che, a torto od a ragione, egli si è formato, si dedica con una serietà d’intendimenti assai diverso dalle ridicole esagerazioni degli impostori che pretendono gabbare la buona fede degli ingenui. Arnaldo Giachini è oro puro, tutti coloro che erano riuniti poco fa al Tempio sono poveri metalli che dell’oro non hanno neppure la parvenza». Rodolfo esclamò: «E pure a me sembra che, per quanto indiscutibilmente superiore a tutti, Arnaldo Giachini è tuttavia un gran colpevole.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È stato lui che, volontariamente od involontariamente, ha creato fra noi questa nuova scuola simbolica od estetica che dir si voglia; questa scuola che si presta tanto bene a favorire la finzione e gli inganni». Gualtiero protestò vivamente. «Figurati, io adesso spezzo la lancia per una causa che è ben lontana dall’essere la mia… Ma sono costretto a difendere Arnaldo Giachini.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli è un sincero, egli segue l’impulso che gli viene dal suo cervello degenerato: tocca a chi è sano il considerarlo per quello che vale, cioè un fenomeno patologico, un fenomeno isolato, una forma retrograda, ricomparsa fra noi per un capriccio della natura. Il colpevole, invece, è colui che, normalmente costituito, forte e sano, si trucca da infermo e, per soddisfare i suoi fini particolari, si finge quale non è, compiacendosi a gettare in mezzo alla società germi fatali di corruzione e di decadenza morale. Oh!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ti assicuro che la guerra che io muoverò a questi imbroglioni, a questi nemici della serietà e della salute, sarà spietata… Quando odo innalzare inni e cantici di gloria a tutte le cose tristi e dolorose quali sono la morte, le malattie; quando vedo trionfare come tipo di suprema bellezza immagini di donne anemiche dalle ossa sporgenti e dai volti emaciati; quando mi accorgo che si vuol pervertire così il gusto, il giusto criterio del bello e del buono, per turbare le coscienze con tetre paure e tetri fantasmi, oscurare la luce del sole e vilipendere la forza e la salute per sostituirvi il cancro e la tubercolosi, mi assalgono impeti di furore irrefrenabile e capisco che se dovessi giudicare costoro, perderei ogni misura ed ogni pietà…» «Fermati, Gualtiero!» ammonì Paolina in tono scherzoso, «anche tu ora sei sul punto di uscire dai limiti concessi all’uomo ragionevole e ben equilibrato… I tuoi centri inibitori stanno per essere sopraffatti dalla collera e, per un sentiero diverso, stai per giungere tu pure dove non governa più la dea ragione.» «Brava, Paolina» gridò Gualtiero. «Guariscimi dal mio brutto difettuccio, la collera…» «Ne hai così pochi, qualcheduno pure ci vuole… Guai ad essere perfetti!» soggiunse ella con grazia, gettando al fratello uno sguardo affettuoso. Egli le si avvicinò e con un gesto amorevole le appoggiò la mano sulla testina, che i capelli, ravvolti in un grosso nodo sulla nuca, parevano aggravare di un peso troppo forte.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La ragazza ricambiò la carezza con un soave sorriso e disse: «Gualtiero, hanno suonato; sarà per quel consulto?». «Ah, è vero!» rispose il giovane, guardando l’orologio. «Me ne ero quasi dimenticato!» Per discrezione Rodolfo si alzò per congedarsi, temendo di riuscire importuno; ma Gualtiero, indovinando la sua intenzione, lo trattenne: «Non ti muovere, sai?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È l’affare di un minuto…». «Vado a riceverle io, intanto?» domandò Paolina. «Sì, come al solito; se sono esse vieni subito ad avvertirmi.» Appena la ragazza si fu ritirata, Gualtiero, ritto davanti a Rodolfo, prese a dire: «Non puoi immaginarti con quanta ripugnanza io compio il mio ufficio nei casi come questo che mi si presenta ora.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il mistero, la menzogna… Prima la persona fidata che viene a prendere l’appuntamento, senza far nomi, lasciando intendere, discretamente, che si tratta di una cosa delicata… Delicata!» proseguì il dottore, riscaldandosi, «qualche sudicio intrigo, qualche povero marito ingannato o qualche disgraziata fanciulla sedotta… E in tutti e due i casi una vittima certa; l’innocente creatura condannata a nascere fra le lacrime, odiata prima di comparire al mondo, maledetta fino nelle viscere della madre che aspetta la sua venuta con disgusto e terrore. Senza contare poi quali siano le conseguenze delle agitazioni, dei tentativi delittuosi per distruggere il germe che si schiude alla vita, che perlopiù accompagnano coteste gravidanze… Generare creature imperfette, predisposte alle malattie, al delitto… E tutto questo perché? Perché le leggi della nostra società coprono di ignominia un fatto che può indicare una debolezza tutt’al più, ma che non sarebbe mai una colpa per sé stessa… Ma tutte le convenzionalità viete, i pregiudizi assurdi ne hanno decretato la condanna inesorabile ed è questo che crea il male, spargendo un terrore che spesso spinge fino al delitto!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! Quanto bene maggiore, se gli occhi degli uomini imparassero a giudicare alla luce del vero!». Finita la violenta apostrofe, Gualtiero tacque pensoso, fissando Rodolfo, che col capo approvava ripetutamente le idee esposte dall’amico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il ritorno di Paolina fece cessare il loro dialogo; essa disse subito al fratello: «Sei aspettato, le ho fatte entrare nello studio». «Quante sono?» domandò il medico. «Due sole: la solita vecchia che deve essere una cameriera e una giovane molto bella ed elegante.» «Me lo immaginavo» borbottò Gualtiero sottovoce, quindi batté amichevolmente la mano sulla spalla di Rodolfo e gli rivolse due parole, che volevano significare molto di più di quello che dicevano: «Torno subito, eh?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Uscì in fretta e Paolina e Rodolfo rimasero soli. Senza alcun imbarazzo né alcuna timidezza la fanciulla sedette accanto al giovane, intavolando la conversazione con una frase qualunque che sarebbe sembrata banale, senza l’accento di franca simpatia che la accompagnava. «Ha intenzione di fermarsi in Roma per qualche tempo?» «No, signorina, non credo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Prima di tutto mia madre non sta molto bene e non può occuparsi da sola di tutto il lavoro che ci danno le nostre fabbriche di tessuti.» Gentilmente Paolina lo interruppe: «Basta questa ragione a spiegare il suo proposito di partire». Rodolfo riprese. «Certamente essa è di somma importanza: ve ne sono poi anche altre, se non altrettanto gravi, per lo meno molto serie; e poi ce n’è una, una che quasi non so confessare.» «Perché?» interrogò Paolina sorridendo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Perché non so quale strana opinione ella si farebbe di me.» «Davvero? È una cosa terribile tanto?» «Ecco, terribile proprio no… Cioè qualche volta anche il ridicolo può essere uguagliato al terribile… Insomma… rida pure di me, mi consideri come un selvaggio, un pazzo: faccio la mia confessione… detesto le città.» Una risata di una schietta giovialità fece eco alle ultime parole dette da Rodolfo. «Ma come?» disse poi Paolina, «è questa la gran confessione che ardiva appena farmi?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ah! Si vede bene che ella non mi conosce, altrimenti… Si figuri che, per quanto ella possa odiare la città, la sua avversione non eguaglierà mai la mia. È stato sempre il mio sogno vivere in campagna; forse perché c’è la probabilità che questo sogno non si realizzi mai e le cose inattuabili sono appunto quelle che più ci attirano… Il fatto è che tante volte mi ha rattristato il pensiero di essere destinata dalla mia condizione a vivere di continuo in città, dove c’è maggiore occasione di lavorare… Vede, dunque, quanto siamo d’accordo.» «E me ne rallegro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Io credo che lo stare lontani dai grandi centri sia un buon preservativo per evitare molti guai. In campagna vi è una quiete che infonde nell’anima un’energia e nello stesso tempo una serenità che allietano lo spirito e lo elevano al disopra di molte piccinerie. La vastità degli orizzonti, quel ravvicinamento alle cose della natura, tutte belle perché prive di qualunque artifizio, lo spettacolo sempre nuovo nella sua magnificenza del sorgere del sole, la dolcezza mesta dei tramonti sfolgoranti d’oro, di viola, d’arancio, di rosso, di pallido celeste, predispongono ai sentimenti alti, alle concezioni vaste… Nello spirito illuminato e nella coscienza rischiarata da tanta copia di luce, pare che non rimanga posto per le torbidi immagini, alle quali è propizia l’ombra delle vie strette, il contatto della folla irrequieta… Là, si acquista la forza del corpo e dell’anima; qui si annientano le migliori energie.» «Le sue parole tanto giuste» dichiarò Paolina un po’ triste, «rendono più amaro il mio rimpianto…» «Mi permetta di dirle» ribatté Rodolfo con calore, « che ella ha torto di disperare di una cosa tanto facile.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Chi può prevedere l’avvenire? Non pecca un poco di presunzione, affermando con tanta sicurezza quello che sarà e quello che non sarà? Chi le garantisce che un giorno non abbia ad avverarsi ciò che oggi le sembra impossibile?» Paolina scosse il capo incredula.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Certo» disse poi, «tutto può essere ed il famoso dettato francese ha ragione quando dice On ne peut jamais dire: fontaine, je ne boirai pas de ton eau, tuttavia non mi lascio facilmente tentare dalle illusioni e quando guardo davanti a me, nella via che mi è stata tracciata, cerco quanto più possibile di eliminare le supposizioni fantastiche, per attenermi ai calcoli positivi.» La ragazza parlava con una franchezza ed una semplicità che sempre più accrescevano la simpatia che, subito al primo momento, aveva ispirato a Rodolfo. Questi, accorgendosi che Paolina fissava lo sguardo nel vuoto, come se seguisse una visione interiore, la lasciò per un poco libera di immergersi nelle sue riflessioni e poi, spinto da una affettuosa premura, la interrogò: «Perdoni la mia indiscrezione: la lunga e antica amicizia che ho per Gualtiero fanno sì che ella non sia per me la estranea incontrata per caso. Per me ella è come una parte di lui; mi credo quindi autorizzato ad una libertà che non userei con altri».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Incoraggiato dal sorriso approvatore della ragazza egli proseguì. «Potrebbe dirmi che cosa crede di vedere nella futura sua vita?» Paolina restò un minuto silenziosa, poi, senza esitare, guardando in faccia il suo interlocutore, col suo bello sguardo franco ed aperto, rispose: «Ecco. Badi: io non so essere altro che molto sincera; le dirò dunque la verità e la verità è che ho due modi di vedere l’avvenire.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","I giorni buoni, ossia i giorni nei quali il mio spirito è disposto ad essere ottimista, guardando lontano davanti a me, mi pare di scorgere una lunga via diritta ed una altrettanto lunga sequela di giorni operosi. Avuta la mia laurea, cercherò di entrare in un laboratorio dove mi dedicherò agli studi che meglio mi permetteranno di aiutare, di collaborare con mio fratello nei suoi lavori. Pur troppo nel nostro Paese le condizioni di una ragazza povera sono così tristi e meschine!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per quanta buona volontà ella abbia, per quanti titoli ella possa essersi creati col suo merito e con la sua attività, i mezzi per guadagnarsi il pane quotidiano sono ben pochi e per di più irti di difficoltà, talvolta insuperabili. Le è vietato di prendere un posto, fosse anche secondario, accanto agli uomini, e la celata, tenace ostilità che incontra nei suoi timidi tentativi si cambia addirittura in guerra spietata, quando essa, lasciato il tono della preghiera, osa alzare la voce per proclamare il suo diritto». «È vero: è una delle tante ingiustizie della nostra società.» «Come vede, anche qui non mi faccio illusioni; so benissimo che cosa mi aspetta, una oscurità dalla quale non uscirò mai, per quanti sforzi potessi fare.» «Scusi, se la interrompo, per farle una osservazione, signorina Paolina.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Perché, conoscendo così bene le condizioni generalmente fatte alla donna, ella ha scelto una carriera nella quale le probabilità di riuscita sono anche più difficili che altrove?» «Le risponderò subito. Anzi tutto quando ho incominciato a frequentare gli studi, non sapevo tutto quello che so oggi. Ubbidii solamente al desiderio del mio povero babbo, il quale era uno spirito un po’ esaltato, un idealista che vedeva con gli occhi della sua vasta intelligenza e della sua mente, popolata di generose chimere.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli era uno dei più caldi fautori della emancipazione della donna, e naturalmente io dovevo essere la dimostrazione pratica delle sue teorie. Quante volte, mi rammento, mentre mi addormentavo sui temi di greco e di latino, per riscaldare il mio entusiasmo con la fiamma del suo, il povero babbo mi prendeva sulle ginocchia e mi incitava al lavoro, dipingendomi con la sua parola colorita i miei trionfi futuri, profetizzando per me poco meno che la gloria e la celebrità! Caro babbo!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che delusione proverebbe se vivesse ancora! Forse» soggiunse Paolina, con una umiltà che le accresceva grazia, «la colpa è mia. Io non sono dotata di tutte le qualità necessarie per diventare quella che avrebbe desiderato mio padre.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Comunque sia, ella capirà che, avendo perduto il babbo proprio l’anno in cui ero stata ammessa a frequentare la università, per nulla al mondo avrei cambiato strada. Sarebbe stato un trasgredire alla volontà suprema di lui, e poi che cosa avrei potuto fare? E tutti gli anni impiegati a studiare?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sprecare inutilmente tante fatiche e tanto tempo? No, meglio era perseverare nello stesso intento.» «È giusto» confermò Rodolfo. «Ma ho divagato e non so più dove ero rimasta… Ah!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Le raccontavo le mie visioni del futuro, vero? Le ho detto i giorni belli; i tristi invece…» Rodolfo le impedì di continuare, dicendole con vivacità scherzosa: «Ma no, signorina, ella non mi ha detto nulla ancora… Non ha parlato che di lavoro, di collaborazione con suo fratello… Non vorrà farmi credere che il suo ideale dei giorni belli sia soltanto cotesto… Che cosa sarebbe allora quello dei giorni brutti?». «Peggiore, molto peggiore.» «Vi devono essere altri desideri, suppongo, nell’animo di una giovinetta.» «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella è avvezzo alle belle signorine della società elegante, che sognano acconciature e corteggiatori…» Il giovane protestò energicamente. «Niente affatto, niente affatto. Crede ella forse che voglia farle l’ingiuria di paragonarla a quelle bambole senza anima e senza cervello?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","No, no, intendevo ben altro… Anche alla più infima operaia, alla fabbrichina che passa la sua giornata davanti ad un telaio, è concesso vagheggiare in altri ideali il compenso delle fatiche e delle privazioni…» «Ebbene, ciò che è a loro concesso non lo è a me, o almeno è più raro. La condizione di un’operaia è assai diversa dalla mia e da quella di tutte le ragazze mie pari. Naturalmente io parlo di me, mi servo di me come esempio, perché meglio non potrei conoscere altri; tuttavia, citando me intendo alludere ad una classe disgraziatamente assai numerosa.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per me, dunque, per le ragazze che hanno ricevuto una educazione ed una istruzione al disopra dell’usuale, certi ideali, ai quali ella allude, sono quasi negati. Rifletta: educate e colte, esse hanno per conseguenza gusti delicati e aspirazioni elevate, che le rendono difficili a contentare. D’altro canto la loro povertà le mette in contatto con quello che meno può piacer loro; le lotte per procurarsi il necessario di che vivere le assorbe e le espone a tali dure prove che ben presto la sfiducia e la diffidenza si impadroniscono di loro e le allontanano da qualunque desiderio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se pure talvolta avviene che, per eccezione, ad una di esse si riveli la possibilità di aprire il cuore ad un sogno di felicità, la realtà è sollecita a svegliarla. La miseria, le ristrettezze reclamano la loro preda e… il bel sogno si dilegua. A noi non può bastare ciò che soddisfa l’operaia popolana, e d’altronde ci è proibito pretendere quanto è permesso alla fanciulla ricca… È dunque molto giudizioso, non le pare, fare come me?» «È ben triste il quadro ch’ella ha tracciato, e pure non oso darle torto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È giusto, giustissimo quanto afferma.» «E pure» riprese Paolina animandosi, «io non invidio la sorte delle fanciulle ricche, che vedo passare accanto a me nei loro equipaggi, avvolte nelle sete, nelle pellicce. Sul loro volto c’è impresso qualche cosa che non so definire, ma che mi ripugna, mi fa quasi ribrezzo… C’è in loro una freddezza, una impassibilità che spaventa… Perché? Che cosa sono?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Chiuse in un egoismo che le isola, esse, forse, ignorano tutto della vita che ferve intorno a loro e passano insensibili e indifferenti, senza veder nulla al di là del limite ristretto della loro cerchia… Che cosa si può aspettare da loro? Loro che lo potrebbero, non sapranno essere né spose, né madri, perché la sola maestra buona è l’esperienza ed esse invece si lasciano guidare da massime, senza neppure curarsi di controllare se sono buone o cattive, giuste o no… Davvero che io chiacchiero un po’ troppo» disse Paolina, alquanto confusa. «Ah!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Signorina» gridò Rodolfo con slancio, «seguiti, seguiti… Sono parole sante che escono dalla sua bocca! E forse ella non sa fino a che punto ha ragione! Non sa fin dove possono giungere cotesti esseri, che si immaginano di rappresentare le elette della specie.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non sa quanto putridume, quanta vigliaccheria si nascondono sotto quelle belle apparenze! E se per eccezione sorge fra loro una creatura ben dotata di virtù, di tendenze oneste e buone, ecco che appena sorta, piomba su di lei per trascinarla nel precipizio l’influenza maligna dell’ambiente, il contagio pestifero dell’esempio altrui… E la creatura, nata per il bene, per la gioia, miseramente precipita o si salva, restando uccisa nel conflitto… Quanto, quanto male può derivarne! Esistenze spezzate per sempre, un lutto perenne, dove arridevano tutte le lusinghe della speranza…» L’amarezza che trapelava nelle frasi di Rodolfo, la emozione che gli faceva tremare la voce colpirono Paolina.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Silenziosamente alzò i suoi occhi limpidi in viso a Rodolfo; per un attimo i loro sguardi si incrociarono, poi la giovinetta ritrasse i suoi, non osando indovinare la storia dolorosa, che così chiaramente si palesava in quelli altri. E tacquero entrambi come oppressi dalla improvvisa commozione di quel momento. Rodolfo che nel calore del discorso si era alzato in piedi, ricadde esausto sulla poltrona, colto da un’infinita debolezza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nella sua mente, per un breve intervallo distratta dalla conversazione di Paolina, era ricomparsa la fatale immagine di Isabella Zerdoni. Il breve dialogo avuto con lei una settimana innanzi al ballo dell’Ambasciata russa si riaffacciava alla sua memoria in tutto il suo terribile significato. Nei giorni trascorsi dopo la funesta sera, egli aveva lungamente meditato sulla risposta datagli dalla ragazza, straziato dalla incertezza, perplesso sul da farsi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Aveva tentato di analizzare una ad una le parole che ella gli aveva diretto, ed a momenti gli era sembrato che il significato recondito che credeva di dover attribuire loro esistesse soltanto nella sua immaginazione; altre volte invece, il senso vero dei discorsi di Isabella gli appariva con un’evidenza indiscutibile ed egli ripeteva allora a sé stesso che non aveva più nulla da sperare, che mai, mai ella sarebbe stata sua. Davanti ad una tale affermazione si arrestava spaventato dalla intensità di passione che sentiva divampare in sé: la certezza di perderla gliela rendeva anche più cara, la amava, la amava da perdere il senno… Come aveva fatto costei per impadronirsi di tutto il suo essere? Egli così calmo, così ragionatore sempre… Non sapeva, non capiva, ma sentiva di non potersi risolvere a rinunziare a lei.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Così da quella sera passata all’ambasciata, errava per Roma, come un’anima in pena, incapace di appigliarsi ad un partito qualsiasi. Non l’aveva più riveduta, né l’aveva cercata, sebbene si riconoscesse incapace di allontanarsi definitivamente dai luoghi abitati da lei senza rivederla. Ora, nell’udire Paolina, un subitaneo impulso gli suggerì l’idea di prendere consiglio da lei, di confidarle tutto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Era la prima volta che la vedeva, la conosceva da mezz’ora appena, e pure non avrebbe esitato ad aprirle intero l’animo suo: c’era nell’aspetto di lei qualche cosa che imponeva la stima e la fiducia, e Rodolfo non seppe resistere al sollievo che gli avrebbe procurato uno sfogo dell’animo addolorato. Il ritorno di Gualtiero annullò il suo proposito: la porta del salottino si era a metà aperta, trattenuta dalla mano del medico, il quale si era soffermato a scambiare un’ultima parola con le sue clienti. Dopo un momento di sosta, una spinta vigorosa aprì interamente l’uscio e mentre il giovane si accingeva ad entrare, si udì distintamente dall’anticamera la voce di una donna che diceva: «La ringrazio, dottore.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","A rivederla». Il timbro melodico risuonò nel silenzio generale con netta precisione. Un brivido gelato scorse Rodolfo da capo a piedi; un velo nero gli calò sugli occhi, un ronzio gli empì le orecchie: aveva riconosciuto la indimenticabile voce di Isabella Zerdoni.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Istintivamente si aggrappò alla spalliera di una seggiola… «Ho condannato un innocente!» disse tristemente Gualtiero. Colto da vertigine, Rodolfo vacillò e per un attimo smarrì la nozione delle cose. «Che cosa hai?» gli gridò Gualtiero, sorreggendolo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Riavutosi Rodolfo mormorò: «Non so… un capogiro». Si gettò a sedere sulla poltrona, si coprì gli occhi con la mano: stette un poco così, poi quando li riaprì e si guardò d’intorno, credette che l’aspetto delle cose fosse tutto mutato. Sul portone d’ingresso del Museo diocleziano, Giulio Bessardi aspettava la marchesa Tecla di Montalcino.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli percorreva in su ed in giù, a piccoli passi, un breve tratto di marciapiede e fumava lentamente una sigaretta, guardando dritto davanti a sé l’ampia piazza di Termini irradiata di sole dovunque, sulle antiche mura, sul lastrico, sul fogliame verde dei boschetti. Le carrozze che andavano e venivano dalla stazione passavano rapide o si incrociavano ai tramways, mentre la folla dei pedoni si spargeva in tutte le direzioni. Poco frequentato, in quell’angolo del piazzale, dove il sole ancora non penetrava, c’era una quiete che contrastava singolarmente col fracasso circostante e dava la illusione di un luogo remoto e nascosto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio era vestito con estrema ricercatezza di un abito color azzurro cupo, aperto davanti per far risaltare il lungo panciotto di pelle di camoscio, chiuso da una doppia fila di bottoncini argentati. Però la novità che egli inaugurava in quella mattina era il cappello, un enorme cappello di feltro bigio chiaro, a falde larghe, molli, ondulanti all’ingiro. Il giovane aveva il volto improntato ad una espressione quasi estatica: pareva che la contemplazione della fulgida mattina primaverile lo soggiogasse con una specie di incanto… invece egli non pensava che a spiare, senza parere, l’effetto che la sua persona produceva sui rari passanti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ogni tanto, per ingannare la lunghezza della aspettativa, rientrava nel cortiletto che precede l’entrata del museo ed allora studiava un nuovo atteggiamento. Lo sguardo chinato a terra esprimeva una intensa ammirazione per la dolcezza mite spirante dal praticello verde, dove cominciavano a spuntare le bianche margherite e per le antiche mura diroccate che le forti piante rampicanti ricoprivano qua e là, bizzarramente, slanciandosi leggiere in sottili arabeschi e pendendo fuori da un buco prodotto dalla caduta di un masso in ciuffi leggeri di capelvenere. Ma in realtà, Giulio non si curava affatto di ammirare tante bellezze: fra poco, in compagnia di Tecla, avrebbe dovuto fin troppo dedicarsi ad esaltare il profumo dei fiori e il tepore dell’aria; per allora il suo pensiero, come uno scolaretto in libertà, si abbandonava a considerazioni molto diverse.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che rabbia dovevano aver provato Vittorio Ribecchi e Federico Montori nel vederlo passare col novissimo cappello! E per giunta avevano certo indovinato che tutta la fretta che egli si era dato cura di ostentare rivelava un prossimo convegno galante. Come far sapere loro che si trattava nientemeno della marchesa di Montalcino?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Un’idea improvvisa lo rassicurò su questo punto. Tecla abitava in via della Vite, nell’uscire, molto probabilmente, passerebbe davanti ai due giovani, i quali stavano al caffè Aragno: ora essi non avrebbero mancato di trarre le loro conclusioni da quel doppio passaggio… almeno così egli sperava. Bisognava però che Tecla non tardasse di troppo, altrimenti le probabilità diminuivano.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ritornò sulla porta per vedere se la marchesa compariva, ma proprio al momento di varcare la soglia si trovò faccia a faccia con Isabella Zerdoni. La sua sorpresa fu tale che lì per lì, smarrita la sua solita audacia, rimase fermo, a bocca aperta, goffo, impacciato, fissando la ragazza senza sapere né che cosa dire né che cosa fare. Ella pure lo guardava; ma con assoluta padronanza di sé, senza dare alcun segno di turbamento.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Era evidente che, mentre l’uno non immaginava mai un simile incontro, l’altra vi era già preparata. Isabella per la prima prese la parola. «A quanto capisco, eravate ben lontano dall’aspettarmi!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E non basta; si direbbe anche che la mia presenza vi guasta l’armonia del paesaggio… Non è vero?» Giulio andava riprendendo la sua presenza di spirito: però nello stesso tempo lo coglieva un impeto di collera, che gli impediva di considerare con calma il modo di togliersi d’imbroglio. Dalle parole che gli aveva rivolto Isabella, dal contegno arrogante di lei, gli fu facile capire come quell’incontro non si dovesse ad un puro caso. La ragazza doveva essere venuta sapendo di trovarlo; forse sospettava o sapeva anche della marchesa di Montalcino e si era recata là, fra loro, con l’intenzione di far nascere qualche scandalo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Bisognava sventare il piano stabilito; intanto era necessario simulare il maggiore sangue freddo e parare alla meglio i colpi dai quali si sentiva minacciato. Per non mostrarsi inferiore a lei nei modi, affettò una sprezzante indifferenza nel dire: «Vi siete emancipata, Isabella? Non avete più paura di uscir sola, adesso?».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Aveva appena finito di pronunciare quelle parole quando si accorse che a poca distanza, fuori nella strada, stava la vecchia governante, che accompagnava sempre dappertutto la fanciulla. Allora subito, senza lasciarle tempo di rispondere, egli corresse la sua frase. «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ho sbagliato; Virginia è tuttora al suo posto.» Isabella non fiatò; leggermente curvata in avanti, con ambo le mani appoggiate al manico del lungo e sottile ombrellino, pareva molto tranquilla, senza fretta alcuna di muoversi o di parlare. Giulio invece stentava a frenare la sua impazienza: Tecla poteva giungere da un minuto all’altro e il pensiero di esporla a qualche scena spiacevole e, più di tutto, il pensiero di esporre sé stesso al ridicolo inevitabile di certe situazioni lo agitava in modo insolito. Per salvarsi c’era una via sola: allontanare Isabella, condurla via, andando magari con lei, se non poteva farne a meno; ma a tutti i costi toglierla da quel luogo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con qualche pretesto avrebbe rimediato la scortesia che era costretto a commettere verso Tecla, non facendosi trovare all’appuntamento: tutto era preferibile a quello che stava per succedere, qualora le due donne si imbattessero insieme. Risolutamente si decise a fare qualche passo innanzi per accostarsi ad Isabella ed obbligarla ad uscire. «Perché siete venuta?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giacché» egli disse sottovoce, «non mi crederete così semplice da supporre…» Ella non lo lasciò finire. «Sono venuta perché volevo vedervi e sapevo che vi avrei trovato.» «Come siete bene informata! Se però volete parlarmi non avete scelto il luogo propizio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Qui c’è un continuo via vai di gente e corriamo il rischio di essere troppo notati. Andiamo altrove: bisogna essere cauti quando ci si deve nascondere…» Isabella sussultò a quell’oltraggio indiretto e, rizzandosi superbamente sulla persona, ribatté: «Avete ragione: questo luogo è più adatto per coloro che preferiscono mettersi in mostra». Egli alzò le spalle in atto di noncuranza e, quasi spingendola verso la strada, ripeté con voce breve e imperiosa: «Venite… venite dunque».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella però non lo seguì: con la punta dell’ombrellino gli toccò un braccio, costringendolo a soffermarsi; poi, cercando di conservare una fredda calma, riprese a dire: «Restate. Indovino la vostra preoccupazione; ma non sono venuta qui per disturbare il vostro colloquio con la marchesa di Montalcino. Son venuta perché ero sicura che avreste tentato con ogni mezzo di schivare un colloquio con me, se ve lo avessi chiesto o per lettera o per mezzo d’altri, ed io avevo assoluta necessità d’intendermi con voi su una questione che non ammette dilazioni di sorta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ho profittato dunque di questa circostanza, che mi porgeva un’occasione di trovarvi sicuramente». Cambiando tono di voce soggiunse: «Credete che vi abbia spiato, eh? Lo leggo nei vostri occhi… Ebbene, no, disingannatevi, non ne ho avuto bisogno.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È la stessa marchesa Tecla che si è incaricata di rivelarmi la cosa, ieri in casa Tivoli… Disse che dovevate leggerle dei versi qui nella sala del sarcofago… Senza dubbio desiderava di farsi udire dalla signora Emma Valsori… Ma questo non mi riguarda e non mi preme. Tanto più che quei versi credo di conoscerli: sono gli stessi che leggevate a me, vero? Già; ciò fa parte del vostro sistema… È un po’ pericoloso: finiremo per essere in troppe a sapere la medesima storiella…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Se abbreviaste?» interruppe Giulio, battendo con la mazza piccoli colpetti sulla punta del suo piede. «Non temete: io pure desidero di sbrigarmi presto…» Alzando su di lui uno sguardo imperioso, con un’espressione che includeva un comando ella proseguì: «Sono venuta per combinare in quale giorno ed in quale ora avremo insieme un colloquio». «Sono ai vostri ordini» replicò Giulio con ironica cortesia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma la ragazza, anche più imperiosa, riprese. «Non parole evasive, voglio sapere esattamente il giorno, l’ora ed il luogo…» «Scegliete.» «In casa mia?» Il giovane esitò un attimo; poi si inchinò assentendo. «Quando?» «Oggi… domani.» «Oggi: a che ora?» «Quale vi conviene meglio?» «Le quattro.» «Sta bene, non mancherò.» «Ci conto.» Dopo un brevissimo intervallo di silenzio, la ragazza disse molto lentamente, scandendo le sillabe: «Vi devo avvertire che, se per caso mancaste, verrò io a cercarvi apertamente, dovunque ci sia la probabilità di trovarvi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Capite bene? Vi aspetterò mezz’ora, dalle quattro alle quattro e mezzo e dopo…». Completò la frase col solo lampo minaccioso degli occhi e sotto quello sguardo ardente Giulio si sentì rabbrividire, colto da una vera paura.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Balbettò una promessa formale ed Isabella si rassicurò certa oramai che egli non si sarebbe sottratto all’impegno preso. Ottenuto quanto avea voluto, la ragazza non indugiò ad allontanarsi; dopo aver lievemente chinato il capo, sollecita si era riavvicinata alla cameriera ed entrambe, senza più volgersi indietro, si diressero dalla parte di via Nazionale. Macchinalmente Giulio si inoltrò di qualche passo nella strada, senza uno scopo definito: nel ritrovarsi solo ad un tratto non sapeva persuadersi che tutto quello che aveva temuto si fosse dileguato nel nulla… Guardando intorno distratto, stupì di scoprire il conte Leporano all’angolo opposto del fabbricato, nell’attitudine di chi viene sorpreso mentre si nascondeva.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Però come si accorse di essere stato visto, con fare studiatamente disinvolto, si diresse verso la piazza. Giunto presso a Giulio, questi lo fermò per salutarlo; ma sotto le apparenze cortesi di Leporano trasparì una freddezza del tutto insolita. Con abili adulazioni, Giulio era riuscito a guadagnarsi la simpatia del ricchissimo gentiluomo siciliano, simpatia che per la ben nota generosità del Conte aveva suscitato le invidie di molti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Invece quella mattina Leporano si mostrò completamente diverso; disse poche parole e si separò da Giulio, con una fretta poco lusinghiera. Il giovane rimase assai contrariato e non gli occorse molta fatica per indovinare la causa certa di quel contegno. La passione del vecchio siciliano per la scultorea bellezza di Isabella Zerdoni non era un mistero per alcuno; se ne discorreva nella società romana dove destava grande maraviglia la indifferenza con cui la ragazza ricambiava gli omaggi teneri del suo adoratore.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella, che apparteneva ad una famiglia oscura, priva di grandi mezzi di fortuna e che doveva soltanto alla propria bellezza e alla losca abilità di affarista e di uomo politico del padre la notorietà che godeva in Roma, come mai mostravasi tanto noncurante di ciò che poteva essere una rara fortuna, se fosse stata capace di indurre l’innamorato Leporano a sposarla? Pareva incredibile… Nessuno pensava che ella aveva di poco oltrepassato i venti anni, ciò che voleva dire averne circa quaranta meno di colui che la desiderava con una di quelle brutali e furiose passioni che assai di frequente germogliano nella senilità di certi uomini. Nessuno si diceva che ella, giovane sana, non poteva risentire che ribrezzo e ripugnanza per quel vecchio che con un simile amore la insultava, profanando la sua castità di vergine; nessuno, nemmeno lontanamente, ideava che quella bella giovane potesse accarezzare un altro ideale: crearsi una famiglia, avere dei figli che fossero il frutto di un amore onesto e puro e non quello di un vergognoso mercato.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","No, nessuno faceva caso di tutto ciò; no, ella era bella e povera: non doveva stimarsi felice di trovare un così alto acquirente di quella mercanzia che era la persona di lei? Così gli ozii delle eleganti riunioni della più eletta società erano rallegrati dalle varie discussioni che si facevano su questo argomento. Si calcolavano le probabilità favorevoli o sfavorevoli a Leporano ed all’incirca si stabiliva la durata della resistenza di Isabella.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","C’erano i maligni, i quali pretendevano che la strana indifferenza della ragazza non era che una sapiente simulazione per tenere celata la verità, e la verità era che il conte Leporano, benché disposto a concedere molto, moltissimo per soddisfare quella sua estrema follia, non arrivava però fino a promettere il matrimonio. Non poteva degradare il suo nobile nome associandovi quello della figlia di uno Zerdoni, del tirapiedi di tutti i ministri, di quell’imbroglione, del quale si servivano a turno i capi dei più opposti partiti politici, certi di essere ben serviti purché pagassero bene. Innumerevoli erano dunque le chiacchiere che, simili a tele di ragno tenaci e fitte, si insinuavano da un salotto all’altro, da questa a quella bocca; naturalmente Giulio le conosceva tutte e la spiegazione del cattivo umore di Leporano era presto trovata.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Evidentemente egli aveva seguito Isabella e la aveva vista entrare nel museo mentre la sua cameriera si tratteneva fuori; forse li aveva anche veduti discorrere insieme, ad ogni modo, il fatto di trovare lì lui, Giulio, quasi contemporaneamente ad Isabella era stato sufficiente a svegliare i sospetti del vecchio. Molto seccato di quel secondo incidente, che minacciava di fargli perdere la benevolenza di Leporano, dalla quale ricavava spesso utili notevoli, Giulio riprese la sua solitaria fazione. Ma quel seguito di circostanze spiacevoli aveva alquanto dissipato i suoi entusiasmi e, notando che la marchesa era già in ritardo di tre quarti d’ora, quasi sperò che non venisse più per quel giorno.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Stabilì di aspettare ancora una ventina di minuti: dopo se ne sarebbe andato; quell’attesa, ora che il primitivo entusiasmo si era alquanto raffreddato, lo infastidiva e i secondi gli parevano interminabili. «Ecco, ho soltanto otto minuti e poi me ne vado…» Il rumore di una carrozza che si avvicinava lo scosse: era Tecla? Invece di Tecla, vide scendere dalla vettura Alfredo Genosa; quindi con un salto leggero, senza toccare quasi il braccio che il primo le offriva, la grande attrice Camilla Loriano.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vennero in seguito Luca Vinci e Vittorio Ribecchi: tutti, passando davanti a Giulio, risposero amichevolmente al suo saluto; anzi Luca si fermò un momento per domandargli: «Che cosa fai qui?». « Aspettavo un amico.» «Ah! Birbante, proprio, un amico?» E con un atto scherzoso di minaccia, Luca corse a raggiungere i suoi compagni che già sparivano nell’interno del museo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Adesso Giulio rimpiangeva l’assenza di Tecla: che peccato aver perduto l’occasione di mostrare agli amici la sua conquista! Ma quando proprio non l’aspettava più, Tecla comparve. Conduceva da sé una graziosa charrette tirata da un bel cavallo sauro: come ebbe fermato il legno, gettò le redini al servitore che le stava accanto e rapidamente saltò a terra.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Corse vicino a Giulio e subito gli disse: «Perdonatemi, perdonatemi… sono così mortificata!». Giulio, felicissimo di non perdere l’occasione desiderata, riacquistò tutta la sua libertà di spirito alla vista del grazioso costume indossato da Tecla. Si componeva di una sottana ed una giacca di forma maschile, completato da un ampio cappello pure di feltro bianco rialzato arditamente da un lato, con un ciuffo di penne e tutto l’insieme faceva risaltare la sua florida e procace bellezza bionda.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli dunque poteva essere certo di produrre un grande effetto sui suoi amici: per ciò, molto galante, alle scuse della marchesa rispose con ardenti dichiarazioni, che accesero una fiamma nelle pupille glauche della bella donna. Senza perdere tempo, la invitò a salire nel museo; quando entrarono nella sala di mezzo e videro il gruppo formato dall’attrice ed i suoi compagni, Giulio finse, alla sfuggita, un atto di dispetto. «Quale contrarietà» mormorò sottovoce, «avrei desiderato tanto che nessuno ci vedesse!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se lo sapevo…» Tecla non palesò alcun malcontento, anzi pareva soddisfatta di incontrare l’attrice e si dette ad esaminarla attentamente. Camilla indossava una lunghissima veste di un color grigio argenteo; portava in capo sui folti capelli neri crespi e un po’ lenti un cappellino a guisa di corona, composto di crisantemi gialli e rossi. Avea nella mano destra tre fiori di crisantemo e con la sinistra sollevava un lembo dell’abito botticelliano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Strana, eh?» disse Tecla, e un lampo di invidia le balenò in viso. «Abbastanza indovinato, come forma e colore, non vi pare?» soggiunse Giulio, compiacendosi ad accrescere il dispetto che aveva indovinato in lei con elogi all’indirizzo di Camilla. «Forse» replicò la marchesa facendo una smorfietta, «ma ho paura che ella si creda sempre sul palcoscenico: osservate come cammina… I passi di Lady Macbeth…» concluse con un’allegra risata.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio non volle insistere più a lungo: si era accorto che la comitiva di cui faceva parte Camilla si occupava di loro e voleva giustificare con le apparenze le supposizioni che non avrebbero mancato di fare. Volle quindi dare alla conversazione un’impronta tenera perché vi corrispondessero esteriormente le attitudini. «Se sapeste quale rivelazione mi ha procurato l’ora in cui vi ho aspettata.» «Quale?» chiese curiosamente Tecla.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ho capito chiaramente tutto quello che sentivo prima confuso in me… Ho capito dal dolore che provavo, temendo di non vedervi, quanto desiderassi la vostra presenza…» «Davvero?» «Ne dubitate?» «Convenite che sarei nel mio diritto: mi avete dato così poche prove della vostra… diciamo così, premura… C’è voluto del bello e del buono per farvi intendere che…» Tecla non terminò la frase, ma lo guardò maliziosamente, sorridendo. Molto ansioso, Giulio la interrogò: «Perché vi fermate? Proseguite, dite, dite… ho tanto bisogno di sapere…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella scosse il capo negativamente e, risoluta, dichiarò: «No, no… Adesso non è il momento di dire sciocchezze. Bisogna essere serii al cospetto di tante magnificenze…». «Siete cattiva» balbettò il giovane in atto dolente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tecla rise e si scostò di qualche passo per avvicinarsi a guardare un antica urna scolpita. Giulio la raggiunse e le si accostò tanto che ella ne sentì l’alito ardente sul collo: un lieve brivido la colse; piegò la testa, volse un poco il viso all’insù e si trovò vicina vicina alla faccia del giovane… Si fissarono in silenzio; negli occhi di Giulio brillava una fiamma di desiderio; ella se ne sentiva riavvolta tutta e un languore dolcissimo la invadeva. Per un momento, entrambi sopraffatti da un subitaneo fremito dei loro corpi giovanili, dimenticarono le artificiosità nelle quali abitualmente si compiacevano e furono sinceri: il maschio nel desiderio, la femmina nella dedizione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un rumore di voci si ricomposero; come un baleno dileguò quel moto spontaneo di verità; rientrati nelle fittizie apparenze delle parti che rappresentavano, proseguirono nel giro delle sale. Si fermarono dinanzi ad un superbo centauro, ammirandone le forme muscolose e pur eleganti; poi la loro attenzione fu rivolta ad un’altra statua di bronzo. Riproduceva l’intera figura eretta di un giovinetto appena uscito dalla pubertà; nude le forme perfette, alle quali la fresca età conferiva una delicata morbidezza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio con parole ricercate vantava, da conoscitore profondo, i rispettivi meriti delle varie opere magistrali; ma Tecla, per quanto si sforzasse di seguire attentamente quegli squarci di un lirismo alquanto convenzionale, si distraeva, preferendo ai capolavori antichi gli abiti moderni delle due o tre visitatrici che si aggiravano nel museo e specialmente quando le capitava di imbattersi con Camilla Loriano ella non si stancava di analizzare in tutti i più minuti particolari l’abbigliamento bizzarro di lei, già decisa in cuor suo di copiarlo alla prima occasione. Giulio, al quale non sfuggiva la leggera noia che cominciava a provare Tecla, cercò di abbreviare la visita. La condusse direttamente nell’ultima stanza, quella del sarcofago, dove avevano destinato in antecedenza di declamare i famosi versi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Che fortuna di trovarla vuota!» esclamò Giulio, e prendendo l’unica seggiola la trasse in faccia al grande sarcofago di marmo, invitando la marchesa a sedervisi. «E voi?» domandò Tecla. «Io starò qui, dietro a voi, se me lo permettete.» «Fate come vi piace.» Tacquero un poco: la finestra spalancata aveva una tendina naturale formata da una magnifica pianta di gelsomino rampicante, che dava alla luce una tinta verdastra di un effetto graziosissimo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Guardate» mormorò Giulio tanto vicino all’orecchio di Tecla da sfiorarlo con la punta dei baffi, «come sembra giallo il sole attraverso quella cortina di piccole foglie!» Ella lo rimproverò. «Adesso non vi distraete col sole; pensate ai vostri versi.» «E invece di pensare ai versi, perché non pensate a me, voi?» disse il giovane di rimando. «È quasi lo stesso.» «Allora…» fece Giulio ed inaspettatamente appoggiò le labbra sull’orlo roseo del piccolo orecchio, a metà coperto dai ricciolini dorati.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Andiamo, via, siete pazzo?» «Sì, di voi.» «Ah! Ecco una frase comune che non è degna di voi…» «Avete ragione» assentì Giulio, poi soggiunse, «disgraziatamente non ci sono tante maniere per dire una cosa sola…» «Credevo che vi tentasse appunto il difficile… Ma badate, si fa tardi: non mancherete alla vostra promessa, eh?» «Vi preme proprio?» «Infinitamente.» «Allora vi ubbidisco.» Stette un poco zitto, poi incominciò: «Gelida statua…». La sua voce sommessa modulava con inflessioni carezzevoli la cadenza armoniosa dei versi e le sillabe lungamente accentuate si succedevano ora lente, ora affrettate.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tecla, con gli occhi socchiusi, pareva abbandonarsi ad una invadente dolcezza: in realtà la sua mente non riusciva a scacciare l’immagine di Camilla, e con codesta insistente preoccupazione, ella finì per udire quello che diceva Giulio come un mormorio confuso, di cui però le sfuggiva il senso preciso. Quando egli tacque, molto abilmente simulò una intensa emozione: «Ah! Questi vostri versi io non mi stancherei mai di udirli… sono una carezza dell’anima… Dite, volete ripetermeli?».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio non rispose subito: lo aveva accolto un accesso d’ira sdegnata: come! Ella non si era nemmeno accorta che aveva sostituito all’ultima terzina di Statua altri versi più corrispondenti alla circostanza e che contenevano un amoroso invito? Non aveva capito nulla?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Offeso, volle almeno pigliarsi il gusto di confonderla, ma in quel punto notò la presenza dei suoi amici nella stanza attigua e mutò parere. Dopo tutto, che cosa importava che Tecla avesse sì o no apprezzato l’opera sua? Non era certo il giudizio di lei che gli premeva e non era la sua approvazione che voleva ottenere, condiscendendo a recitarle quelle poesie… L’essenziale era che la gente sospettasse il suo intrigo con la bella marchesa di Montalcino: questa soddisfazione non gli era mancata, dopo due ore tutta la Roma elegante sarebbe stata informata della loro visita al museo… C’era dunque quanto bastava e teneramente accondiscese al desiderio espresso da Tecla.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Che cosa può volere da me Isabella dopo tanto tempo?» andava ripetendo tra sé Giulio, mentre aspettava l’ora di recarsi al convegno in casa Zerdoni. Era infatti parecchio tempo che ogni relazione intima era stata sospesa tra di loro: senza ricorrere a decisioni violente, senza parlare di rottura definitiva, poco a poco Giulio aveva diradato gli incontri furtivi, le visite, finché era riuscito a vedere Isabella solo nei ritrovi pubblici, dove la evitava quanto più poteva. D’altro canto la ragazza non lo aveva importunato con inviti di sorta: aveva mostrato di accettare quel muto abbandono con indifferenza, più che con rassegnazione, e da quattro mesi circa si consideravano come estranei l’uno all’altro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio aveva dunque eccellenti ragioni per sperare di essere sciolto per sempre da un legame creato in un momento d’oblio e tante volte rimpianto. Erano stati vicini di campagna in Umbria e si erano conosciuti fino da bambini: la esuberante giovinezza, non frenata dalla affettuosa vigilanza di una madre, aveva spinto nel primo sbocciare dei sensi l’ardente giovinetta fra le braccia di quel compagno di fanciullezza. La seduzione era stata mascherata per qualche tempo da un simulacro di passione: la caduta si poteva giustificare con l’inesperienza che aveva fatto scambiare una sorpresa dei sensi con uno slancio del cuore.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ben presto, però, ad entrambi apparve la verità, accolta da cinica indifferenza da una parte, con indicibile disperazione dall’altra; per l’uno era una pagina da strappare e basta; per la seconda era tutto il libro della vita irreparabilmente macchiato. Nessuno mai sospettò quali sofferenze avessero straziato l’animo onesto e leale della fanciulla; non aveva mai confidato ad alcuno il suo segreto. Concentrata in sé, abbandonata nella solitudine morale che le creava la sua superiorità sulle persone che la circondavano, Isabella aveva veduto svanire una ad una le sue illusioni; aveva misurato senza paura l’abisso in cui l’aveva gettata incosciente lo slancio irriflessivo dei sensi e l’egoismo di un uomo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E in tanta sventura non un soccorso, non una mano sincera per sorreggerla e guidarla; non aveva nemmeno conosciuta la madre, morta, le avevano detto, quando ella era ancora in fasce; e per giunta, dotata di una precoce e squisita percezione, fino dalla più tenera età, istintivamente, aveva diffidato del padre. Lo vedeva pochissimo, essendo egli molto assorbito dai suoi affari; da certe parole raccontate qua e là, da certi raggiri misteriosi che l’avevano colpita senza che ne intendesse esattamente l’importanza, si era formata un’opinione poco favorevole di lui. Legato da anni ed anni con un uomo politico molto influente, che egli serviva senza scrupoli, come senza scrupoli era da lui comandato, Amilcare Zerdoni era stato eletto deputato due volte in un paesello degli Abruzzi e assai sovente scelto per adempiere all’estero missioni di fiducia.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Senza possedere beni di fortuna, manteneva la famiglia in una larga agiatezza che stupiva e suggeriva commenti assai poco benevoli. Ma l’alta protezione che copriva l’uomo lo aiutava ad attraversare impavido i pericoli che la sua audacia fortunata sfidava. Di tutto ciò Isabella non sapeva nulla con certezza; ma qualche cosa in sé la metteva in guardia e spesso le era accaduto di sentirsi estranea nella casa paterna.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Provava un’avversione invincibile per il lusso apparente in cui vivevano e il genere di vita che le era imposto dal padre e dalla zia le riusciva insoffribile. Col padre e la figlia viveva anche una sorella del primo: Erminia, vedova di un maggiore di fanteria. Amilcare l’aveva accolta in casa perché Isabella avesse una compagna che, in parte, le tenesse luogo di madre.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Però, fra zia e nipote non vi era mai stata simpatia; Erminia, che in gioventù aveva avuto costumi molto facili, conservava anche nell’età matura una grande tendenza alla galanteria. Occupata a mantenere il meglio possibile gli avanzi dell’antica bellezza, impiegava le sue giornate a studiare cosmetici, abbigliamenti e pettinature. Dopo qualche tentativo fatto per guadagnarsi l’affetto della nipote, essa aveva avuto il buon senso di capire che il mezzo migliore per andare d’accordo con lei era quello di lasciarle un’assoluta libertà.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La ragazza ne aveva profittato per crearsi, nei limiti del possibile, una vita a sé, separata il più che poteva da quella adottata dal resto della famiglia. Molto intelligente, quando ebbe imparato quel poco che si impara nelle scuole, ella si era istruita da sola, leggendo con avidità tutti i libri che le capitavano. Da principio, il disordine di un tale metodo aveva prodotto nella sua mente una grande confusione; ma poco a poco ella era riuscita a classificare le sue cognizioni ed a fare una scelta giudiziosa di ciò che era utile conservare o dimenticare.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nemica dell’ozio, coltivava con passione lo studio della botanica; a questo proposito aveva dovuto lottare contro il padre, che sulle prime si era opposto al suo desiderio. A che dedicarsi con tanta serietà ad uno studio totalmente inutile? A parer suo la giovinetta avrebbe agito con maggior senno occupandosi di cercare un marito, invece di stare ore ed ore ad allineare nomi latini di piante od a sminuzzarle, per osservarne la struttura.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La fanciulla aveva resistito a tutte le osservazioni ed il padre era stato costretto di cedere, contentandosi di canzonarla su ciò che egli chiamava la sua vocazione. Isabella aveva sopportato con la medesima indifferenza opposizione e scherzo; le bastava che la lasciassero libera di fare a suo modo; pur troppo in altre cose le conveniva seguire gli ordini paterni, per esempio non poteva esimersi dal frequentare la società e bisognava adempiere gli obblighi mondani che le imponevano ben suo malgrado. La ripugnanza che provava per le cose che tanto allettavano gli altri l’aveva indotta a ricercarne le cause.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Perché questa differenza? Perché si sentiva tanto diversa, tanto staccata dalla gente con la quale viveva? Questo fu il punto di partenza di quella ricerca analitica, a cui la spingeva il suo acuto spirito d’osservazione.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Raccolta in sé, isolata da tutti, specialmente dopo la terribile delusione patita, ella si guardava d’intorno e sentiva penetrare nell’animo suo un infinito disprezzo per tutto… Dovunque si volgesse non trovava che egoismo, inganno e bassezza: non c’era proprio altro? Talvolta le accadeva di chiedersi se la vita era tutta quale si mostrava a lei e, come ad un uomo rinserrato in un’area viziata manca il respiro, ella si sentiva oppressa ed istintivamente si volgeva qua e là in cerca d’ossigeno. Sempre cozzava contro gli stessi ostacoli: più la sua mente facevasi matura, più aumentavano i suoi disgusti.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tanti fatti, da prima inosservati, si rischiaravano ai suoi occhi, resi penetranti dalla sua condizione. Bella, giovane, povera, con tutte le abitudini e le apparenze della ricchezza, era favorevolmente situata per vedere la doppia faccia delle cose, tanto più che il suo cervello era naturalmente inclinato alle analisi minuziose. I risultati che ne ricavava erano sempre identici: fango e vergogna, dietro le più lusinghiere apparenze; menzogne e cupidigia sotto la maschera della lealtà e del disinteresse.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","A forza di riscontrare gli stessi fenomeni, alle prime ribellioni della coscienza era successa una specie di apatia indifferente, che scompariva solo a proposito di quanto si riferiva alla sua famiglia. Lì, la piaga persisteva sempre aperta e dolorosa: sebbene non potesse affermare a carico del padre nulla di preciso, tuttavia non sapeva adattarsi a quel non so che di losco e di torbido che esisteva innegabilmente intorno a lui. Non riusciva mai a dire: «In casa mia»; diceva sempre: «In casa di mio padre».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Di sicuro ella non poteva rimproverargli che la sua eccessiva intimità col senatore Augusto Rondani, attualmente presidente del Consiglio dei ministri, uomo di grande audacia che governava per sé, non per il popolo o per il sovrano. Per costui Zerdoni era quasi un fratello e più volte Isabella aveva avuto il dubbio che tale amicizia avesse per base un patto scambievole di mutua assistenza. Rondani dimostrava ad Isabella una affezione quasi paterna che ella ricambiava con una limitata simpatia; invece non aveva mai saputo nascondere completamente la profonda avversione che le ispirava la moglie di lui, donna Armida Rondani.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questa donna, avidissima, ambiziosa, sarebbe stata degna di nascere ai tempi delle antiche imperatrici romane. I Rondani avevano una figlia, Aurora, insignificante biondina, per la quale Isabella nutriva un sentimento vero di affetto, ricambiato con tutto il trasporto di cui l’altra era capace. Per Aurora, ella si rassegnava ad accettare gli inviti che donna Armida le faceva nelle sere di feste e di ricevimenti ufficiali; del resto la moglie del ministro vedeva di mal occhio Isabella e la tollerava unicamente per riguardo al padre di lei.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Una volta, per una combinazione curiosa, Isabella poté raccogliere qualche informazione sul genere di rapporti esistenti fra suo padre e Rondani. Nel togliere da un pacco il giornale che lo avvolgeva, i suoi occhi furono attratti da grossi caratteri che formavano l’intestazione di un articolo. C’era scritto: Augusto Rondani e il suo Sancho Pancha.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella lesse avidamente: l’articolo conteneva gravissime rivelazioni a carico del ministro, il quale veniva accusato di avere sperperato il denaro pubblico e vuotate le casse dello Stato con l’aiuto del suo inseparabile Amilcare Zardoni. Si diceva che questi, incaricato dal suo socio di una importante missione all’estero, aveva presentato una lista di spese che ascendeva ad una somma fantastica. Il governo aveva pagato e l’incasso era stato poi diviso fra i due compari.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mancava la fine dell’articolo perché il foglio era lacerato; ma Isabella, allibita, ne aveva letto abbastanza. Guardò la data del giornale: sei anni addietro, e si rammentò che a quell’epoca suo padre era deputato e Rondani ministro delle Finanze. Non poteva però essere una calunnia la storia di quel giornale?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ohimé! C’era un tono di sicurezza, di verità e poi non era su per giù quello che le era capitato di udire nei mormorii sommessi della gente, nei sorrisetti a sottinteso che accompagnavano sempre i nomi di Rondani e Zerdoni? Quale vergogna!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella era assalita da una smania di correre dal padre, di supplicarlo a rinunciare a quella vita piena di intrighi… Sì, ma che cosa avrebbe egli detto? Le avrebbe riso in faccia, negando tutto, negando sempre. E così, il suo atto inconsiderato non le sarebbe valso che ad attirare su di lei l’odio del padre, il quale non le perdonerebbe certo i suoi sospetti.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Allora la coglieva una voglia irresistibile di andarsene da quella casa, di fuggire quel lusso, quello sfarzo dovuto agli imbrogli, forse al furto… Ma il pensiero dei pericoli che avrebbe dovuto affrontare sola, senza un appoggio, la sgomentava, ed ella restava inerte nella vaga attesa di un avvenimento qualunque, che avrebbe deciso della sua sorte. E l’avvenimento, veramente terribile, piombò su di lei. L’abbandono in cui si trovava, la diffidenza, la sfiducia che le amareggiavano l’animo si erano improvvisamente trasformati in un bisogno disperato d’espansione, di felicità, d’amore… Giulio si era trovato sulla sua strada e la catastrofe l’aveva colpita con una rapidità della quale ancora non sapeva rendersi conto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ciò era successo nella ultima primavera, ma la disgrazia maggiore, quella che non poteva perdonare a Giulio, risaliva a meno di quattro mesi innanzi. Quando era già rassegnata alla sua sventura, quando ad un breve periodo di acciecamento era successa la nozione esatta della verità, quando coraggiosamente aveva accettato l’irrimediabile, un colpo inaspettato l’atterrò. Alla fine di maggio Isabella aveva lasciato la campagna, dove era accaduto ciò che ella chiamava tra sé la sua disgrazia, e si era recata prima ai bagni, poi in montagna insieme alla zia.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Durante quel tempo aveva riflettuto molto, aveva misurato tutto l’egoismo, la vanità e nullità di Giulio e si era persuasa che non aveva nulla da sperare. Tuttavia non gli serbava rancore; ancora più severamente di lui ella giudicava sé stessa e si diceva che, avendo commesso un errore, era giusto l’espiarlo. Tornata in autunno in villa, ella si ritrovò con Giulio; francamente gli palesò il suo pensiero, dicendogli con schiettezza la opinione che si era fatta di lui e la rassegnazione a cui aveva piegato l’animo, senza più sperare nulla.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che avvenne allora in Giulio? Punto nella sua immensa vanità dalla severa condanna decretatagli da Isabella, non volle ammettere che, così facilmente, potesse adattarsi a fare a meno di lui; dimenticando quanta convenienza gli offriva la risoluzione della ragazza, protestò, si desolò, la assicurò del suo amore e si finse sdegnato che ella potesse supporlo capace di mancare al sacrosanto dovere oramai contratto verso di lei. Voleva forse impedirgli di essere un onest’uomo?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per qualche tempo Isabella fu irremovibile; la sua fede in lui era svanita, l’amore, ossia la illusione dell’amore scomparsa e non si sentiva più in grado di ritornare quella di una volta; tuttavia la continua insistenza del giovane cominciò a turbarla, forti scrupoli la assalirono… Aveva ella il diritto di vietare ad un galantuomo di adempiere il proprio dovere infliggendogli il rimorso di una cattiva azione? Non attribuiva forse a Giulio quello che ella sentiva ed essendosi staccata da lui non voleva giustificarsi accusandolo di colpe immaginarie? Se fosse ingiusta?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se non amandolo come aveva creduto, si lasciasse trasportare dal risentimento? Nel frattempo Giulio valendosi di coteste esitazioni, che indovinava, tanto fece e così bene che Isabella, pentita, interrogò la sua coscienza e capì che, sebbene non provasse più per Giulio nulla di simile al momentaneo trasporto dal quale troppo imprudentemente si era lasciata trascinare, gli apparteneva sempre e, giacché egli voleva mantenere l’impegno contratto, non stava a lei negarglielo. Severa con sé stessa, aveva ceduto, non appena le era balenato il dubbio che tutto il suo rigore verso Giulio, tutto il cambiamento avvenuto in lei derivasse da un nuovo sentimento penetrato nell’animo suo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Durante l’estate aveva conosciuto Rodolfo Dalbono; il confronto fra i due uomini gli si era naturalmente imposto e la superiorità dell’uno non poté fare a meno di rendere più fosca l’inferiorità dell’altro. Una dolcezza confortante poco a poco, senza che ella ne avesse coscienza, si era fatta strada nell’animo suo; sul principio non si era curata di analizzarlo, ma dopo l’inaspettato ritorno di Giulio ne aveva avuto paura, come di una tentazione malvagia. Allora, spaventata di dimenticare il suo dovere, di essere ingiusta per un fine segreto, dubitò di sé e credette in Giulio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fu la sua completa rovina. Giulio, condannato dalla volontà del padre ad una specie di relegazione che doveva fruttargli in compenso il pagamento di parecchi debiti, trovò piacevole di occupare i suoi ozii col riconquistare la ragazza; le difficoltà incontrate sulle prime lo incitarono maggiormente e non si tenne pago fino a che non giunse a piegare totalmente quella volontà oscillante, che egli intuiva segretamente ostile, ciò che accresceva merito al suo trionfo. Mise in opera tutta la sua abilità per vincere una resistenza di cui Isabella si incolpava, considerandola la prova di una volubilità che la umiliava: poiché Giulio si mostrava quello di una volta e la assicurava che il loro matrimonio doveva essere imminente (soltanto il tempo necessario per preparare la sua famiglia), perché persisteva in lei tanta ripugnanza?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Coraggiosamente dominò sé stessa, generosamente concesse tutto quello che le chiedeva l’uomo, al quale ella credeva suo dovere obbedire… Il disinganno non si fece aspettare. Raggiunto lo scopo, Giulio seguitò a far quello che aveva fatto sempre: il suo piacere. Il giorno stabilito per la domanda in matrimonio, Isabella seppe che era partito per Roma e… comprese tutto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non si meravigliò, non si turbò: misurò tutta la vigliaccheria di quell’uomo ed ebbe quasi un sollievo nell’esserne liberata. A malgrado di tutti i suoi sforzi, le era riuscito impossibile riamarlo, forse non l’aveva mai amato: che cosa sarebbe stata dunque la sua vita accanto a lui? Tuttavia non riusciva a perdonargli la seconda sua infamia ed egli le appariva come il più vile fra i vili.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Intanto sperava che il tempo le restituirebbe la calma rassegnata di una volta; ma un fatto imprevisto, impensato, si manifestò; ne rimase fulminata: era possibile? Incinta, era incinta! Un figlio, una creatura, stava per nascere; una vittima senza padre, senza nome, veniva incontro alla sventura e portava la sventura… Incinta?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","No, no, ciò non poteva essere, e durante i tre mesi si alternarono angoscie indicibili e fuggevoli speranze. A momenti Isabella si rassicurava ripetendo fra sé che la paura la rendeva visionaria… Poi la certezza la riafferrava, aumentava, passava lunghe ore accasciata in terra, su di un tappeto, spiando inebetita più lievi moti delle sue viscere, e quando venne l’ora della certezza le sue torture cambiarono forma. Cominciò a prevedere l’avvenire: che ne sarebbe stato di lei… di loro?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Forse Giulio adesso non rifiuterebbe di compiere il proprio dovere; la creatura non sarebbe stata respinta da chi le aveva dato la vita… Di sé poco si preoccupava; tutto il suo terrore, tutte le sue apprensioni erano per il futuro essere… Così un giorno, quando un palpito strano, un urto interno l’ebbero sconvolta tutta, una emozione indefinibile si impadronì di lei, qualche cosa di sconosciuto sorse da profondità misteriose, si affermò, invase a ogni angolo recondito dell’anima… Tutto scomparve: Isabella sentì di essere diventata un’altra; una calma improvvisa si fece in lei, seguita da una risoluzione istantanea: quella che aveva messo ad effetto quella mattina. E adesso battevano le tre. Aveva desiderato di non aver mai più nulla di comune con Giulio; ma la fatalità che governa le cose aveva deciso altrimenti e poiché bisognava combattere, prendeva le armi e si preparava.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio, invitato da lei là al museo, doveva venire; il momento era solenne; da quel colloquio dipendeva l’avvenire di due vite. Isabella aspettava nella piccola stanza che le serviva di studio; semplicemente arredata, non conteneva che pochi mobili: uno scrittoio, una piccola libreria, una scansia e, appesi al muro, alcuni palchetti e mensole, che reggevano piante di fiori. Sulle pareti dipinte di un tenue color azzurro, erano attaccati quadretti con foglie e fiori disseccati.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Bulbi, pacchetti di semi, radici accuratamente etichettate si allineavano nelle scansie e davanti alla finestra ornata di tende di cotone a grossi fiorami rosei in un fondo azzurro, uno scaleo rotondo sorreggeva una decina di bellissime piante. Sullo scrittoio, in un vasetto di cristallo alto e sottile, appassivano due belle rose gialle e sul tavolinetto da lavoro, stava una splendida e rara pianta di orchidea, con tre fiori sbocciati, tre pallidi fiori di un soave color carnicino. I petali lucidi e grossi come minuscoli ceri, si incurvano alquanto per mostrare all’interno una quantità di picchiettature marrone, rossastre, fra le quali una leggera peluria cresceva, e circondava il pistillo lungo e forte di uno scarlatto vivo, intenso, dal quale tutto il fiore ritraeva uno strano aspetto di animalità.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La pianta preziosa era un dono che Rodolfo Dalbono aveva mandato due giorni innanzi, forse per far intendere ad Isabella in un modo indiretto che la sua costanza non si stancava. Ma i superbi fiori tanto ammirati e graditi, oggi non ottenevano un solo sguardo dalla loro proprietaria; gli occhi eran troppo intenti a seguire le interne visioni dell’animo… Isabella alzò la fronte che teneva appoggiata alla mano e volse una occhiata all’orologio: le tre e un quarto! Aggrottò le sopracciglia e il suo volto, dalle linee severe, si fece anche più duro: se non venisse?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mentre formulava in sé una tale domanda, le rispose una prolungata vibrazione del campanello… Si sentì gelare da un brivido; ecco giunta l’ora più grave della sua vita! Gli ordini erano stati dati in precedenza: si udì un rumor di passi nel corridoio, e dopo un piccolo colpo picchiato esternamente, a cui rispose la fioca voce di Isabella con un invito ad entrare, la porta si spalancò e, fatti pochi passi, Giulio le si fermò d’innanzi. Ella si era alzata; ma al primo sguardo gettato su di lui, ricadde sulla seggiola senza proferire parola, chiudendo gli occhi e stringendo forte le mani.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rimase così annichilita, priva di forza e di coraggio; dove, dove avrebbe trovato l’ardire di parlare a quel fantoccio, a quel manichino grottesco? Con quali parole farsi intendere da quell’essere artificiale, che di umano non possedeva più nemmeno la forma? Infatti Giulio appariva di una ricercatezza anche più esagerata del solito: i suoi capelli bruni scendevano di qua e di là dalla fronte, in due riccioli gonfi che terminavano sulle guance accuratamente rase.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","I baffetti pettinati all’insù scoprivano interamente le labbra grosse, rialzate ad un angolo, in una contorsione studiata per far intravedere la umida bianchezza dei denti. Un solino altissimo terminava a punta fin quasi a toccare le guance; il mento appoggiava sul nodo voluminoso di una cravatta verde pistacchio, girata più volte intorno al collo e annodata lenta e gonfia; tra le pieghe scintillava uno spillo fatto di due pietre sole: un brillante ed uno smeraldo. Il busto era serrato in un soprabito attillatissimo, che disegnava la vita e i fianchi con linee femminee, ricadendo poi molto ampio sui calzoni corti e stretti, sotto ai quali compariva il calzino di seta e la scarpa lucida e piatta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Scorsero alcuni minuti in un silenzio assoluto: finalmente Giulio credette opportuno intavolare il discorso. «Sono ai vostri ordini, Isabella.» La ragazza volle rispondere, ma ancora non poté articolare una sillaba: l’aveva colta una tale disperazione per essere costretta di umiliarsi davanti a costui che poco mancò non cedesse alla tentazione di tacere, di nascondergli il suo segreto e scacciarlo per sempre dalla sua presenza. La ragione venne opportunamente a dimostrarle la necessità di vincere la sua ripugnanza: non doveva pensare a sé, c’era qualcheduno che aveva diritto di esigere da lei tutti i sacrifizi e nessuno doveva arrestarla… Allora parlò: «Solo una ragione molto grave poteva decidermi al passo che ho fatto stamani.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Credo che lo avrete capito… Fin qui converrete meco che non vi ho annoiato o perseguitato con pretese o esigenze… Forse» proseguì accalorandosi e fissando le pupille dilatate, ingrandite dal pallore del viso, «voi mi direte che non ne avevo il diritto, che quanto è accaduto è stato perché io l’ho voluto, non avendomi voi usato violenza: a rigore non siete nemmeno responsabile… Lo riconosco; tuttavia… Ma no, no, non faccio recriminazioni… Se io fossi stata migliore, più saggia, adesso, adesso… Però voi lo sapete: non ho avuto alcuno per consigliarmi e guidarmi… Avevo tanto bisogno di amare e di essere amata. E quando siete venuto, quando ho udito le prime parole di tenerezza, sono stata debole, troppo debole… Mi sono lasciata lusingare facilmente; ho creduto che mi voleste bene davvero… No, non è questo che volevo dirvi… è soltanto per assicurarvi che da me non avreste avuto nulla da temere se…» Si interruppe, poi soggiunse affannosa. «Adesso, invece, adesso non è più di me o di voi che si tratta; adesso non siamo più soli, Giulio… per noi sorgono doveri… doveri ai quali non possiamo sottrarci.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Avreste potuto abbandonare me… me sì… ma una creatura vostra, un figlio vostro, no, non lo potete.» Trascinato dall’impeto disperato del naufrago, che tenta aggrapparsi all’ultima probabilità di salvezza, le parole le sgorgarono impetuose dalle labbra e non si accorse del sussulto e del subitaneo pallore di Giulio. Stordito dalla inaspettata rivelazione, non prestava più ascolto ad Isabella, la quale continuava a sfogare la sua anima straziata. La vista del dolore profondo, dignitoso e semplice nella sua manifestazione, la grave notizia appresa trionfarono momentaneamente dell’arido suo egoismo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dalla sua coscienza turbata sorse quel poco di buono che l’artifizio ancora non aveva soffocato in lui: una emozione sincera lo dominò al pensiero di avere un figlio… Un figlio… Dunque, da un capriccio, da un dispetto, da una soddisfazione d’orgoglio, era sorta una vita, un’esistenza umana ne sarebbe derivata? Ed egli ne era responsabile, egli doveva risponderne in faccia alla sua coscienza e soprattutto in faccia a lui… un giorno! Inebetito, addirittura annientato nella incapacità in cui lo metteva la debolezza del suo carattere di sopportare con energia la più lieve sciagura, non badò che Isabella finalmente taceva esausta e lo fissava ansiosa, aspettando trepidante la sentenza che doveva decidere la doppia sorte di lei e della creatura.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come una marea minacciosa salivano dal fondo della coscienza di Giulio, ritornata per il momento alla verità, pensieri e sentimenti così nuovi, che egli non riusciva a comprendere sé stesso: si sentiva sommergere a poco a poco in quell’onda invadente; ad un tratto, ebbe la percezione netta di essere in procinto di commettere una irreparabile follia. Col gesto smarrito di chi vuol sfuggire ad un pericolo, si strinse le tempie fra le mani, scomponendo l’ordine simmetrico della capigliatura arricciata. «Ebbene, non mi dite nulla?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non trovate nulla da dirmi?» mormorò la voce alterata di Isabella, la quale credette utile approfittare della visibile emozione di lui. Ma egli non rispose ancora: aveva paura di proferire una parola irrevocabile. Fece traballando due o tre passi nella stanza, poi si arrestò di scatto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si era trovato davanti ad uno specchio dove gli era apparsa la propria immagine… Trasalì: quell’uomo dalla faccia sconvolta, dagli abiti scomposti, era lui, Giulio Bessardi. Se lo vedessero, con quel colletto sgualcito, coi capelli arruffati, se lo vedessero così ridicolo e commosso? Un tale pensiero fu sufficiente a calmarlo ed a rendergli la padronanza di sé: che cosa stava per fare?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Lasciarsi commuovere stupidamente invece di trovare il rimedio, onde togliersi dal mal passo? Si riavviò i capelli e intanto pensò che il partito migliore da scegliersi lì per lì era quello di acquistare tempo per riflettere a lungo. Tornò verso Isabella dicendo con simulata gravità: «Perdonate lo straordinario turbamento, che ha suscitato in me la… la notizia che mi avete comunicato.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Del resto, è molto naturale, né poteva essere altrimenti: ero tanto lontano dall’immaginarmi una cosa simile… Ma anzi tutto permettetemi una domanda: siete proprio sicura di quanto affermate?». Ponendosi ambo le mani sul petto, la ragazza articolò a stento: «Sicurissima». Giulio riprese: «Avete consultato un medico?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Sì.» «Che vi conosce?» esclamò Giulio con evidente inquietudine. Nel rispondere, Isabella strinse più forte le dita che teneva intrecciate fra loro. «No…» e corresse, «almeno non credo.» «Non ne siete certa?» Ella replicò, senza celare la sua irritazione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Come posso sapere se mi conosce o no? Il mio nome non gliel’ho detto, naturalmente, ma non potrebbe darsi che mi conoscesse ugualmente? D’altronde» concluse con un gesto di indifferenza, «che mi conosca o no, poco importa!» «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poco importa? Vi pare?» La ragazza lo guardò dritto negli occhi, poi disse con alterezza: «Sapete quale interpretazione potrebbero avere queste parole? La paura che il mondo sappia la cattiva azione che vi preparate a commettere…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Abilmente Giulio evitò una risposta diretta. «Non è questo il momento di fare giochi di parole o di perderci in piccole scaramucce dispettose. Capirete bene che la rivelazione fattami ha una tale importanza da non permettere che una decisione qualunque presa a suo riguardo sia il frutto della inconsideratezza.» «No» interruppe amaramente Isabella, «ciò che esigerebbe la disgraziata circostanza in cui ci troviamo sarebbe l’impulso spontaneo di un cuore nobile e generoso… Ma prima di tutto bisognerebbe che ci fosse il cuore.» «Vi prego, lasciamo da parte…» «Avete ragione: ho sbagliato, dovevo dire il dovere.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma anche per questo ci vuole una coscienza, ed io non credo che voi sappiate veramente il significato di cotesta parola…» «Trovate proprio opportuno nel vostro caso usare verso di me un simile linguaggio?» Una vampa di sangue arrossò il viso di Isabella, pronta a dare una vivace risposta; sul punto di proferirla si contenne e, tremante, abbassò il capo: egli aveva ragione, nel suo caso conveniva essere umili, supplicare… Ah! Il castigo, il tremendo castigo! Tacque e senza più articolare una sillaba ascoltò ciò che le diceva Giulio.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Per concludere, dunque, vi domando qualche giorno per riflettere. Ho bisogno anche di chiedere consiglio… Forse, confesserò tutto a mia madre… Insomma, quando la mia decisione sarà matura, voi ne sarete immediatamente informata.» Si inchinò ed uscì senza che la ragazza gli rivolgesse un’ultima parola. Lo seguì con lo sguardo fino a che ebbe lasciato la stanza, poi rimase seduta allo stesso posto, come immersa in uno stupore doloroso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quale colloquio era stato! Stentato, sforzato… Già al primo vedere Giulio un segreto istinto l’aveva avvertita che nulla doveva sperare dall’uomo che era stato la sua rovina. Allora, solo la volontà di non aversi a fare rimproveri un giorno aveva potuto indurla a parlare.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non si illudeva sul significato di quella domanda di riflettere, essa non era che un meschino pretesto per risparmiarsi la noia di formulare subito davanti a lei un rifiuto: forse l’indomani o magari la sera stessa, con un biglietto (era tanto più facile scrivere che parlare!) le avrebbe trasmesso brutalmente la conferma dell’abbandono; ed ella? Adesso non era più come prima, quando a costo di perdersi agli occhi e nella opinione di tutti, ella non provava altro che gioia all’idea di rompere ogni relazione con l’uomo che disprezzava; adesso non era più sola… e la sua creatura?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questa le premeva unicamente; di suo padre non si preoccupava: liberissimo di scacciarla di casa, se così gli fosse piaciuto. Anzi ne avrebbe provato una certa soddisfazione; almeno non dovrebbe più il pane che mangiava alle misteriose risorse che costituivano l’unica base della loro falsa agiatezza. Era giovane e robusta, in qualche modo sarebbe pure riuscita a trarsi d’impaccio sola, senza l’aiuto di alcuno: ma la creatura?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il povero piccolo essere destinato a non aver nome, ad essere segnato a dito, oggetto di scorno e di disonore, ad entrare nella vita privo di qualunque difesa? Isabella sentiva crescere in fondo all’anima una energica protesta contro una condanna così ingiustamente lanciata su di un innocente vittima compassionevole degli errori e delle malvagità altrui; ella percepiva confusamente che quel bambino senza nome e senza padre poteva diventare ugualmente una persona onesta, avente diritti pari agli altri; tuttavia la educazione ricevuta, i pregiudizi nei quali era stata allevata, la mantenevano esitante e soffocavano le timide proteste di un retto giudizio, che spontaneamente intuisce una verità alterata. Le avevano insegnato che un bambino illegittimo era un oggetto di vergogna per sé e per gli altri ed ella cadeva in preda ad un vivo terrore, intravedendo, in una spaventosa visione, quel figlio suo reietto, cacciato, nascondersi umiliato, impaurito, e rifuggire con odio dalle braccia della madre, che gli appariva come la causa dei mali che lo perseguitavano.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella sussultò da capo a piedi; stese le braccia supplichevoli, quasi che davvero quella visione del futuro, dipinta dalla sua fantasia riscaldata, fosse là, vera, palpabile, dinanzi a lei. Oh! L’orribile cosa, vedere gemere sotto l’ingiustizia l’essere fatto dalla carne sua!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Bastardo! Bastardo! Il bastardo!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un tratto, le sembrò che questa parola venisse sommessamente sussurrata al suo orecchio e subito ripetuta come una eco nell’angolo opposto; poi, più forte essa risuonò all’intorno in un clamore spaventevole, nel quale distingueva chiaramente le più varie intonazioni sprezzanti, irrisorie, infamanti. Il bastardo! Il bastardo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come se si trovasse veramente innanzi ad una folla schernitrice, la ragazza, allucinata, balzò in piedi furente, pronta a difendere selvaggiamente con i denti e con le unghie la sua creatura, e raccolta, in atto di scagliarsi furibonda, urlò nel silenzio della stanza: «Vili! Vili! Indietro!».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Al suono della propria voce ritornò in sé… L’allucinazione cessò: l’alterazione dei nervi eccitati diminuì; si riebbe alquanto e, stropicciandosi la fronte con la mano, ricadde pesantemente sulla seggiola in una profonda prostrazione. Restò così qualche tempo, poi nel suo spirito, sotto l’influenza della forte emozione provata, si fece una luce improvvisa. Quello che nessuno le aveva insegnato, quello che per un numero ristretto di individui era il frutto di una paziente indagine scientifica e l’alba luminosa di una morale più alta, nuova, lontana, si rivelò ad Isabella subitamente rischiarata dalla sua tenerezza di madre.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Riconobbe tutta l’assurdità delle leggi umane che pretenderebbero rendere un figlio naturale appena degno di pietà… Stolta pretesa! E quale ne era la giustificazione? Il pregiudizio… sempre pregiudizio… Ma se in quello tanto erravano i giudizi degli uomini, non era probabile che in altri casi pure essi fossero altrettanto ingiusti?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad esempio, ella stessa non era forse condannata dalla morale comune? Non l’avrebbero considerata come una donna perduta, dinanzi alla quale le porte della società che aveva fino allora frequentato si sarebbero chiuse; una donna perduta che le madri morigerate non vorrebbero ammettere accanto alle loro figliuole? Ma in sostanza si sentiva ella di meritare tutto ciò?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Aveva amato un uomo, aveva creduto in lui ed era stata tradita: questo il fallo, malgrado il quale la sua coscienza si serbava fiera e pura. La colpa, dunque, non era certo proporzionata al castigo; ma questo castigo, la perdita cioè della pubblica stima, chi lo infliggeva? Di quali elementi si componeva questo inesorabile tribunale della società?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Subito nella sua mente si affacciarono le immagini di Tecla di Montalcino, Emma Valsori, Dora Ravelli, tutte donne che tradivano i loro mariti, che cambiavano amanti, che dilapidavano fortune principesche in futili capricci; ricordò i nomi delle fanciulle come Sofia Cappanti, Maria Lammara, Valentina Molzani, quelle raffinate viziose, quelle depravate calcolatrici, così provette nel conciliare l’utile al dilettevole… E fra gli uomini? Banchieri ladri, gentiluomini affaristi, manipolatori di combinazioni losche, industriali sfruttatori di operai, sapienti che trafficavano sulla altrui ignoranza… Tutti però, uomini e donne, tutti protetti dalla ipocrisia; quella ipocrisia dalle grandi braccia che tutto sapeva custodire e salvaguardare… E non c’era altro? D’improvviso si ricordò Rodolfo Dalbono, e una interrogazione timida e dubbiosa le salì dal cuore: come l’avrebbe egli giudicata?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella lo conosceva tanto differente da tutti, che non dubitava del disaccordo esistente fra il suo modo di pensare e quello della maggioranza. Certo, egli non le avrebbe negato la indulgenza che era sicura di non trovare altrove; ma ciò non le bastava: avrebbe desiderato di più, senza sapere esattamente che cosa. Aveva egli in quella sera compresa la gravità della seria confessione che gli aveva fatto?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ora si pentiva di non essere stata più esplicita: almeno egli la avrebbe ben consigliata; era l’unica persona al mondo che le isperasse stima, verso la quale si sentisse trasportata da una illimitata fiducia. La sola persona al mondo (perché non confessarlo, in questa ora terribile della sua vita?) che ella sentiva di amare veramente.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma come tutto per lei, anche questo amore era senza speranza, senza avvenire… Rovesciò il capo all’indietro: si sentiva mancare, e finalmente il dolore infinito della sua anima conobbe il sollievo del pianto! Sfolgorante di luce, l’atrio del Teatro Nazionale rigurgitava di una folla brulicante, che si rinnovava continuamente, penetrando dalla grande porta d’ingresso e scomparendo nell’arco su, in cima alla doppia scala, che, per il gaio e vario intreccio di colori delle toilettes femminili, acquistava una vivacità bizzarra e fantastica. Ad un tratto, dominando il sussurro confuso prodotto dai passi, dalle voci di quella moltitudine agitata, risuonò, dall’interno del teatro, il primo accordo dell’orchestra.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Subito successe un movimento anche maggiore; gli ultimi arrivati, i curiosi che si attardavano ad assistere alla sfilata degli spettatori, si avviarono rapidamente per giungere ai loro posti, e dopo pochi momenti di ressa frettolosa, l’atrio restò quasi deserto. Non rimanevano più che alcuni inservienti, addetti all’ingresso, che si disponevano a fare la verifica dei conti. Ed in quel cantuccio oramai isolato, i volti chini sui mucchietti dei soldi, sui pacchettini o sui registri, nei quali si allineavano le cifre, producevano il più stridente contrasto, l’antitesi che regna in tutte le cose umane, con il precedente frastuono.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ora tutta l’animazione era concentrata nella sala del teatro dove si rumoreggiava ancora in attesa dell’alzarsi del sipario Finalmente, in quella sera, Camilla Loriano permetteva al pubblico di Roma di udire la celebre attrice, reduce da un viaggio trionfale attraverso i due mondi. Da qualche anno non recitava più in Italia e la aspettativa era straordinaria, dopo i successi clamorosi riportati all’estero. Per giunta si presentava in uno dei lavori più importanti di un celebre autore simbolista, Maurizio Maeterlinck.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Già da molti giorni i giornali annunziavano con grande pompa di aggettivi elogiosi, la serata unica; si diceva che da tutte le principali città d’Italia fossero giunti critici, letterati, artisti… Il celebre romanziere Gustavo Albagnano non aveva sdegnato di tuffare la sua aristocratica penna nel calamaio d’un giornale quotidiano, per scrivere due colonne di una prosa smagliante, destinata a rendere cognito il profilo dell’eccelso scrittore belga, uno dei leaders principali della nuova scuola belga. Il dramma era stato brevemente descritto come un’opera altamente simbolica, con frasi complicate, con termini oscuri, nei quali la maggior parte dei lettori non aveva capito nulla; ma che appunto per cotesto li aveva spinti a correre al camerino del teatro per prendere i posti. Molti altri si erano aggiunti al romanziere, componendo colonne intere di vocaboli strani, che dovevano spargere un’abile reclame sotto la forma di glorificazione: insomma, da più giorni non si scriveva e non si parlava d’altro: Camilla Loriano, Principessa Maleine.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nelle vetrine dei principali negozi abbondavano i ritratti dell’attrice, raffigurata nelle pose più varie, con i più bizzarri costumi: di costante c’era soltanto la espressione dello sguardo fisso, estatico in una visione dell’al di là e un fiore di ireos florentinae, misterioso emblema che ella non lasciava mai. Sui muri il nome di Camilla Loriano spiccava dipinto ripetutamente in cento colori diversi, e mille manifesti riempivano le cantonate. Tutta quella preparazione fece il suo effetto: la sera della rappresentazione il pubblico accorse in preda ad una specie di febbre.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non si era parlato che di arte; nessuno in quel gran rumore aveva fatto udire una parola che potesse evocare una idea di guadagno, e quando i compratori ingenui si erano presentati allo sportello del teatro, per l’acquisto dei posti, dinanzi allo sguardo tranquillamente indifferente del venditore, avevano cercato di dominare, vergognosi, il sussulto di sorpresa sgomenta che li aveva colti nell’udire i prezzi che bisognava sborsare. Cinquecento franchi un palco; cinquanta franchi una poltrona, quindici franchi il biglietto d’ingresso. L’entusiasmo dei compratori diminuiva assai dopo quelle informazioni; il portafoglio, così brutalmente alleggerito, gettava un po’ d’acqua su quel grande incendio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tuttavia le alte grida, gli inni strombazzati dagli abili compari stordivano gli ingenui e li costringevano ad ingoiare tacitamente il loro malcontento; tuttavia la sorda ostilità persisteva e covava in fondo agli spiriti. D’altronde molti si erano dichiarati apertamente contrari e tutti quei contrasti apparirono evidentissimi quando il teatro fu pieno. Nelle prime file delle poltrone, nei palchi di primo e secondo ordine, dove insomma la gente era più in evidenza, si aggruppavano sfolgoranti nel candore dei petti delle camicie inamidate tutti i partigiani della grande attrice.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","I soci del Tempio erano al completo: una profusione di teste maschili dai lunghi riccioli, dalle mani bianchissime inanellate. Venivano dopo i giovinotti eleganti, appartenenti alla società, gente di sport, che invece di pretendere alla superiorità intellettuale ambivano muscoli da facchini e stomachi di struzzo. Fra questi due gruppi di giovani esisteva una differenza notevole: i primi languidi e compassati nelle movenze, i secondi sfoggianti una esagerata disinvoltura.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Le donne dei primi palchi e delle prime poltrone avevano preoccupazioni comuni a tutte: la loro bellezza, più o meno contrastabile, la loro eleganza. Questa parte di pubblico, sebbene fosse inferiore di numero all’altra, pareva invece occupare tutto lo spazio: la sicurezza con la quale andavano, venivano, incomodando questo o quello, il parlare forte, l’agitarsi li facevano sembrare i padroni del luogo. Il rimanente del pubblico si componeva di due specie ben distinte di individui: gli uni, i meno istruiti, ragionatori nemici delle esagerazioni e poco creduli, assai indipendenti nel giudicare con la propria testa, decisi a non tollerare soprusi di alcun genere; gli altri, i più, altrettanto colti e assennati, ma fiacchi, timorosi di arrischiare la loro tranquillità, dispostissimi ad accettare apparentemente tutto ciò che convenisse alla maggioranza di dichiarare, pur di andare d’accordo con tutti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","C’erano poi anche sparsi qua e là gli increduli, gli ingenui, i malcontenti e gli entusiasti onesti. Ma erano entità isolate che non contavano nella battaglia che si stava per combattere. Nel frattempo l’orchestra aveva finito il preludio; il silenzio era diventato generale e la attenzione di tutti, come tutti gli sguardi, erano diretti verso il palcoscenico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma il telone non si muoveva; di tanto in tanto oscillava urtato da qualcheduno che si affaccendava a terminare gli ultimi preparativi della scena. Un piccolo moto d’impazienza agitò la folla aspettante: si udì un lieve fischio tosto represso da energici zittii; nei palchi le signore si sventolavano con i ventagli grandi di penne o di merletto, facendone scintillare le stecche di tartaruga. In un palco di prima fila appartenente al conte Leporano, si trovavano riuniti, oltre il proprietario, Giulio Bessardi, Federico Montori, Amerigo Conti, Luca Vinci e qualche altro giovanotto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Stavano tutti in piedi meno il vecchio conte, che si era seduto in fondo al palco ed appariva di pessimo umore: Giulio, che ne capiva la ragione, si mostrava dal canto suo molto riservato, tanto più che Leporano si era condotto assai male con lui, salutandolo con una freddezza quasi scortese. Giulio diceva tra sé che il conte doveva essere molto indispettito di averlo invitato nel suo palco. Certo, se non lo avesse già fatto, dopo l’incontro in piazza di Termini, non avrebbe mancato di escluderlo dalla comitiva; ma oramai si doveva rassegnare!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","I giovani facevano un grande discorrere fra loro, osservando qua e là, non risparmiando critiche e motteggi a donne e uomini. «Guarda la principessa Tivoli con la figlia… Che vestiti! Pare che abbiano voluto sfoggiare tutti i colori inquartati nel loro nobilissimo blasone!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Devono essersi rovinata la vista a cucirli, tanto più che, a quanto si dice, lavorano di notte per nascondersi meglio…» «Storie! E il lume non costa?» «È vero, non ci avevo pensato… Ecco la Rovelli. Quelle sono perle!» «Giulio, fatti avanti» esclamò Federico celiando, «c’è un cannocchiale che ti cerca…» Giulio si contentò di rispondere con un’alzata di spalle; ma Leporano curioso si spinse infuori per seguire le indicazioni del pittore.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Allora vide la marchesa Montalcino in un palco di secondo ordine, proprio dirimpetto al loro. Poco discosto vi era quello di Candida Garioni, la quale suscitò un coro di grida ammirative fra i giovani invitati di Leporano. Anche Giulio si avanzò per vedere Candida, ma nel cercarla i suoi occhi si incontrarono con quelli di Isabella Zerdoni, seduta in faccia alla zia in un palco di primo ordine.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con un moto istintivo egli si ritrasse indietro, senza riflettere: poi, voltandosi dalla parte di Leporano, si accorse che questi sogghignava con malignità e capì che aveva veduto tutto. Allora Giulio pensò che per non perdere definitivamente la sua benevolenza, il meglio era inventargli una giustificazione qualunque o magari dirgli francamente a che punto stavano le cose. Bisognava cogliere una occasione opportuna, per dare a quel passo una impronta di naturalezza che non destasse la diffidenza del vecchio sempre molto sospettoso.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Finalmente il suono prolungato di un campanello elettrico annunziò il principio del dramma: il sipario si alzò ed apparve la scena trasformata in foresta oscura. Rodolfo Dalbono non era riuscito a procurarsi una poltrona ed aveva dovuto accontentarsi di una seggiola addossata alla parete. Perciò egli non vedeva che una metà del teatro e il caso aveva voluto che fosse per l’appunto quella in cui non si trovava Isabella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Invano Rodolfo aveva guardato intorno, dove gli era permesso di vedere; colei che cercava restava invisibile. Forse non è venuta, mormorò fra sé, ed aspettò ansioso la prima del primo atto per tentare di scoprirla altrove. Per allora rivolse la sua attenzione alla scena, lusingandosi di sopportare con maggior rassegnazione il tempo che doveva passare nella incertezza.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Entrava Camilla; un fragoroso scoppio di applausi la salutò; ella si inoltrava lentamente, avvolta in una tunica celeste che le cadeva intorno ampia; aveva la fronte cinta da una fascia di metallo, sotto alla quale i capelli fluivano sciolti lungo le spalle. Giunta a metà del palcoscenico, si immobilizzò in una posa scultoria e piegò ripetutamente il capo in segno di ringraziamento. Cessati gli applausi, il dramma proseguì.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si era alla seconda scena: il re interrogava la figlia, e in tutto la parte di Camilla si componeva di quattro “sì, sire”, di tre “no, sire” e ancora di due “sì, sire”. Al primo “sì, sire”, proferito dalla voce argentina della Loriano, un sommesso mormorio di approvazione si fece udire nelle file delle poltrone: al secondo, al terzo, il mormorio crebbe e all’ultimo “sì sire” ardì trasformarsi in una ovazione; ma allora dalla platea, dall’alto, sorse una violenta protesta, che soffocò lì per lì l’intempestivo tentativo e si rinnovò alla fine dell’atto, empiendo il teatro di fischi assordanti. Dai primi posti si volle reagire, i guanti bianchi si spaccavano nell’applaudire; ma la tempesta di fischi infuriava e non si calmò che quando i battimani tacquero.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ristabilito l’ordine, molti uscirono dalla sala e nell’atrio si formarono i gruppi, nei quali si commentava, si discuteva l’attrice ed il dramma. Per la prima gli epiteti più eccelsi risuonavano sulle bocche dei bellimbusti, trasportati d’ammirazione per il genio che aveva creato il secondo. Rodolfo, appoggiato allo stipite della porta che dall’atrio conduceva in platea, si divertiva a cogliere le diverse impressioni del diverso pubblico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dopo essersi assicurato che Isabella Zerdoni si trovava in teatro, la agitazione che si era impadronita di lui era cessata subito. Non andò a farle visita come da principio aveva stabilito; gli sembrò più conveniente aspettare l’intervallo successivo. Si mise a girellare nell’atrio, ascoltando qua e là brani di conversazioni, che gli porgevano occasione di conoscere le varie opinioni degli spettatori.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Soffermandosi accanto a due giovani semplicemente vestiti, dalla fisionomia sveglia ed intelligente, colse al volo uno scambio di frasi che lo divertì assai. «Il simbolo? Mi fai ridere!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con questa scusa si gabbano per buone le più strampalate astruserie… Pretenderebbero farci accettare certe idee!» «No, non idee!» interruppe quello che non aveva ancora parlato, «di’ piuttosto che è un attentato contro il senso comune. Per conto mio, se seguita così, me ne vado… La scelta di questo dramma mi fa molto dubitare anche del vantato ingegno della Loriano…» «Caro mio, è tutta questione di moda…» soggiunse il primo. Rodolfo ne sapeva abbastanza; si accostò ad un crocicchio di uomini, fra i quali riconobbe un ingegnere ed un avvocato, persone ragguardevoli che aveva avuto occasione di incontrare qualche volta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Discutevano con violenza, o meglio, approvavano energicamente con esclamazioni varie quanto diceva un uomo di età avanzata al quale rivolgevano il titolo di professore. Questi parlava con un’animazione che gli coloriva le guance rugose: «È un’aberrazione, un insulto alle gloriose tradizioni dell’arte! Ma si può immaginare più grottesco ammasso di scipitaggini?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non è favola, non è leggenda, non è fantasia, non è che un pretensioso accozzo di stravaganze». Ed un tale che era medico saltò su a dire: «Bisognerebbe pubblicare le opere che si producono nei manicomi; vi garantisco io che di lavori simili a questo ce ne è ad esuberanza… Anzi, ve ne sono dei migliori… Perlomeno tutti valgono questo qui in cui si spinge l’originalità fino a far esprimere a due amanti la loro scambievole tenerezza col tirarsi il naso a vicenda!». «No, è la donna sola che lo tira…» Uno scoppio di risa fu la conclusione e Rodolfo se ne andò per avvicinarsi ad alcuni giovinetti imberbi, che nell’abbigliamento ricercato, nelle pettinature ridicole, mostravano di aspirare ad essere ammessi nella categoria degli esteti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Uno di essi, lentamente, quasi declamando, esponeva le proprie impressioni. «Sublime! Suggestivo!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quel castello risplendente di lumi, festante di suoni, di balli, inconsapevole della pioggia di stelle che lo minaccia, è un simbolo mirabile!» «Ed il principe Hyalmar? Quell’anima già conscia del destino imminente che lo incalza?» «E la scena della torre? Il ritorno alla luce della giovinetta e della vecchia?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! La potenza, il genio drammatico di Camilla poteva solo rendere tanta forza di concezione…» Poco discosto da quelli, due uomini si scambiavano scherzando le loro confidenze: «Ecco, io non ci ho capito proprio un bel nulla e tu?». «Io?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per abitudine non mi occupo mai della scena quando sono al teatro!» Un involontario sorriso schiuse le labbra di Rodolfo, mentre con lo sguardo seguiva quei due campioni della società elegante che si allontanavano camminando a passi lunghi, un poco saltellanti. Trasalì nel sentire un colpo sulle spalle; si voltò intanto che Gualtiero gli diceva allegramente: «Ridi solo?» e senza aspettare la risposta proseguì, «è vero che c’è tanto da ridere anche soli… Ma che cosa ne dici tu di una birbonata simile?». «Si può dirne qualcosa sul serio?» replicò Rodolfo, molto soddisfatto dell’incontro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","In quel punto il suono dell’orchestra richiamò gli spettatori nell’interno del teatro per il secondo atto, e Gualtiero domandò all’amico: «Sei con qualcheduno?». «No.» «Ebbene vieni con me, vedrai anche Paolina. Siamo in quarto ordine.» «Volentieri.» «Discorreremo un po’ più comodamente di questa eccezionale opera d’arte» riprese Gualtiero avviandosi su per le scale, seguito da Rodolfo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giunti davanti alla porta del palco, il medico si soffermò un momento prima di aprire. «Mi pare di non averti detto che abbiamo con noi il professor Arcone con la figlia…» «Oh! Hai gente?» «Non ti faranno paura, eh?» disse Gualtiero in ischerzo e vedendo Rodolfo arrestarsi titubante, seguitò: «Sono nostri carissimi amici, persone alla buona, sai… E poi, vedrai».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Aprì la porta, e Rodolfo fu costretto ad accompagnarlo dentro. Subito al loro comparire una voce femminile gridò: «Gualtiero, siete in ritardo… Perderete qualche parola… E sono preziose…». Era Blandina Arcone, che appena si fu accorta della presenza di uno sconosciuto, tacque, confusa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fatta la presentazione, fra gli Arcone e Rodolfo, e scambiata una cordiale stretta di mano con Paolina, il giovane fu invitato a sedersi sul davanti in mezzo alle due ragazze; gli altri due uomini si collocarono alle loro spalle. Sul palcoscenico le scene si succedevano fra il silenzio glaciale del pubblico: gli attori di poco valore che facevano corona alla diva riuscivano addirittura grotteschi nel recitare quelle parti che evidentemente non capivano. Già qua e là si era fatto udire qualche scoppio di risa, con grande indignazione del gruppo dei super-uomini, i quali voltavano la testa con ostentata irritazione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo aveva cessato di occuparsi del dramma per osservare Isabella, che rimaneva proprio dirimpetto a loro, giù in basso. Le due signore erano in compagnia di alcuni giovanotti, con i quali Erminia sfoggiava molti vezzi puerili, ora soffocando dietro il ventaglio piccole grida infantili, ora piegando il capo da un lato per lanciare intorno languide occhiate. Isabella invece, molto contegnosa, prendeva poca parte alla conversazione degli altri: Rodolfo notò che ella era straordinariamente pallida, con un’espressione di durezza che non le aveva mai veduto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ricordandosi che Giulio Bessardi stava sotto a lui e per conseguenza in faccia ad Isabella, con un senso penoso di gelosia volle vedere se la ragazza volgesse sovente lo sguardo verso di lui. Con immenso sollievo si accorse che ella non cessava di tenere gli occhi fissi alla scena, quasi con ostinazione, come se le premesse di evitare l’occasione di guardare altrove. Più Rodolfo la contemplava, più si faceva strada nell’animo di lui una tenera commiserazione: come sembrava triste.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ci voleva poco a capire che l’attenzione accordata al dramma era simulata; a che pensava realmente? Quali idee, quali preoccupazioni si nascondevano sotto quella fronte liscia e bianca? Che cosa mai accendeva quei foschi bagliori nelle grandi pupille altere?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E quali riflessi dell’anima tradiva la rigida contrazione delle labbra strette insieme, chiuse, come un sigillo scarlatto, fulgente dell’opaco biancore del volto? Una passionata curiosità di penetrare nell’intimo di quell’anima complicata lo coglieva, e nella sua fantasticheria dimenticava tutto, astraendosi dal luogo in cui si trovava e dalle persone che gli erano accanto, si abbandonava interamente alla invadente emozione composta di tanti elementi diversi, che poco a poco perdevano le loro singole proprietà per fondersi tutti insieme a formare un complesso unico. La intensità dello sguardo con cui Rodolfo la fissava ebbe per effetto di attirare l’attenzione di Isabella; come attratte da una forza magnetica, le sue palpebre si sollevarono, ebbero un battito ripetuto e frequente, poi la sua testa si rialzò, le oscure pupille, lievemente annebbiate, girarono un poco incerte cercando, e finalmente si posarono in quelle di Rodolfo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questi fu sul punto di ritirarsi indietro nell’ombra, mortificato di essere sorpreso in una contemplazione che poteva sembrare indiscreta; ma capì di non essere più in tempo e padroneggiò quel moto istintivo, rimanendo nella stessa posizione. La ragazza seguitava a tenere il capo rivolto all’insù; ora esaminava con curiosità simpatica i compagni di Rodolfo; ma ad un tratto sussultò, un rossore improvviso le coprì il volto, subito abbassò la testa, nascondendosi quasi dietro al grande ventaglio aperto, steso a guisa di paravento. La causa di quel turbamento troppo palese non sfuggì a Rodolfo; appunto allora Gualtiero si era spenzolato in avanti per vedere il palcoscenico, ed ella certamente aveva riconosciuto in lui il medico che aveva consultato.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Poverina» disse tra sé Rodolfo: quali battiti dolorosi aveva adesso il suo cuore? Una sorda inquietudine lo assalì: perché si era nascosta? La risposta si presentava molto semplice, molto naturale alla mente di Rodolfo, e pure egli ne ritraeva un senso penoso, quasi in essa intravedesse l’indizio di un proposito riprovevole.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si trovava ella nella necessità di ricorrere alla menzogna ed alla ipocrisia? E qualora le circostanze la spingessero vi si assoggetterebbe ella? Sapere Isabella decisa a questo affliggeva Rodolfo in modo insopportabile; quello che gli era piaciuto tanto in lei, quello che aveva apprezzato come il pregio più prezioso, era precisamente la sua franchezza, la verità che emanava da tutta lei; ed ora?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Doveva egli ricredersi? Aveva saputo rassegnarsi a forza di ragionamenti alla catastrofe che aveva macchiato la vita d’Isabella; ma sentiva che non avrebbe potuto mai sopportare la certezza della sua falsità. Bisognava, voleva, doveva assicurarsi quale sarebbe la via scelta da lei e si propose di interrogarla, di provocare la sua confidenza… Una esclamazione sfuggita a Gualtiero lo richiamò alla realtà del momento: si avvide di non avere capito nulla allo svolgimento del dramma e tentò di rimediarvi, raddoppiando l’attenzione.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La cosa gli fu resa più facile da Blandina che discuteva con Gualtiero e per farlo arrabbiare lodava qualche passaggio che citava. «Su via» diceva, «esagerate caro dottore; l’efficacia delle ultime due scene è veramente rimarchevole. Non vi nascondo che ho rabbrividito durante il colloquio del principe con… con…» Senza riscaldarsi, Gualtiero rispose: «Vorreste divertirvi alle mie spalle… Dite, dite pure.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Anzi, se volete domani vi prometto di chiamare la mia portinaia; potete essere sicura che essa vi racconterà tante storie di questo genere che ne conserverete i brividi per un anno…». Paolina si interpose per acquetarli. «Vi bisticcierete dopo; adesso fatemi il favore di ascoltare… ne vale la pena, credete.» Ritornarono attenti per seguire il dialogo che aveva luogo fra i personaggi del dramma.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quando il vaccaio, dirigendosi alla nutrice della principessa, chiede: «Non vedeste mai uomo nudo?». L’ilarità si comunicò dall’uno all’altro e gli scherzi, le risa non ebbero più limite e durarono fino al calar del sipario. Per la seconda volta si ripeté il baccano dei fischi e degli applausi; ma questi durarono poco, sopraffatti dalla violenza minacciosa degli oppositori.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Gualtiero, senza alcun riguardo, si spenzolava fuori del parapetto, emettendo fischi sonori, non badando affatto alle rimostranze che gli rivolgeva Paolina, la quale cercava di tenerlo e lo tirava indietro per un lembo della giacchetta. Più calmo, Rodolfo ascoltava il professore Arcone, mezzo inebetito, incapace di prestar fede ai suoi orecchi. «Ma è proprio vero, signor Dalbono, che l’autore di una tale buffonata è considerato un uomo celebre?» «Proprio vero, professore; non solo è considerato una celebrità, ma è uno dei capi di una scuola…» «Mi figuro che cosa saranno i suoi discepoli, i suoi imitatori!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La imitazione di solito non dà che risultati deplorevoli; con un modello simile poi! Ah! Con che gioia me ne tornerò ai miei lambicchi ed ai miei fornelli!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Almeno in mezzo a loro non si corre il rischio di fare questi incontri! Sulla nostra strada queste fantasie non sono ammesse: chi vi mette il piede deve saperlo appoggiare su un terreno solido e le passeggiate nelle nuvole gli sono interdette. Così almeno abbiamo la soddisfazione di non avere che risultati positivi e le nostre conquiste sono sempre fatti veri e dimostrabili… Non c’è che la scienza, mio caro signore, non c’è che la scienza…» «Ah, sì!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vada a dirlo a loro… Non proclamano la bancarotta della scienza?» «Disgraziati! Li compiango…» Alla fine Gualtiero si arrese alle suppliche della sorella e cessò di fischiare esclamando: «Meno male, mi sono sfogato un poco… soltanto un poco, veh!». Prima che intavolassero una nuova discussione, Rodolfo si accomiatò dalle due signorine e dal professore.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Al momento di salutare Gualtiero, questi gli domandò: «Non resti con noi fino alla fine?». «Non credo che avrò la forza di resistervi.» «Facciamoci coraggio l’uno con l’altro…» «Devo fare una visita.» «Ritorna dopo.» «Non te lo prometto» disse Rodolfo francamente. «Insomma, fa’ il tuo comodo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ricordati però che fra noi c’è sempre posto per te.» «Grazie.» Rodolfo uscì col proposito di recarsi nel palco Zerdoni; ma strada facendo lo colse uno scrupolo. Forse la sua presenza poteva attirare l’attenzione dei suoi amici su Isabella e far sì che essi riconoscessero in lei la cliente misteriosa di pochi giorni addietro: era delicato ciò? Esitò alquanto, ma il desiderio di parlare alla ragazza gli suggerì tante buone ragioni in favore, che egli finì col dire mentalmente: non mi metterò in evidenza, e risolutamente si incamminò.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ebbe la fortuna di trovare Isabella seduta un po’ indietro, così ché egli, dopo aver salutato Erminia, poté collocarsi proprio in fondo, in maniera da non essere veduto dal di fuori. Sul davanti la zia della ragazza faceva la graziosa con due uomini, uno assai maturo, con pretese giovanili, baffi e capelli tinti, caramella all’occhio, fiori bianchi all’occhiello; l’altro, appena uscito dalla pubertà e già vizzo, sfoggiava un perenne malcontento ed una noia invincibile. Rodolfo ed Isabella poterono facilmente isolarsi e nella penombra discorrere liberamente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il giovane constatò che da vicino i segni della stanchezza apparivano sul volto della fanciulla anche maggiori; la interrogò con molta dolcezza: «Non state bene, signorina?». Ella tentò di rispondere evasivamente. «Lo spettacolo non è molto adatto a rallegrare…» Con rispettosa premura, egli insisté: «Sì, ma non è soltanto per effetto della commedia che…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Non mi domandate nulla, ve ne scongiuro» disse Isabella, con improvvisa angoscia. Tacquero silenziosi e commossi, chinando il capo a terra; poi, senza muoversi, senza distogliere lo sguardo dal pavimento, ad un tratto la ragazza prese a parlare sommessamente con la voce alterata: «Perché non partite Dalbono? Da quella sera che ci vedemmo al ballo dell’ambasciata, non ho più avuto occasione di parlarvi liberamente… Profitto dunque di questo momento per supplicarvi di lasciare Roma.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa fate qui, in questo centro che non vi piace, che non è il vostro?». Siccome Rodolfo non rispondeva, riprese con maggior calore, ma sempre pianissimo. «Non è qui che potrete trovare il conforto necessario a guarire il vostro dolore, non è qui che troverete la distrazione degna di voi… Partite, perché ostinarvi a rimanere quando… quando…» Qui la voce di Isabella tremò, affievolita, poi continuò debolmente: «Non ce ne è più ragione, quando non ci è più alcuna speranza…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Bruscamente, Rodolfo la interruppe. «Nessuna speranza? Davvero?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma non sapete che la speranza non abbandona mai? E se a malgrado di tutto essa persistesse in me tenace, prepotente…» Isabella lo guardò con una specie di sbigottimento: stava per rispondergli allorquando la zia la interrogò inaspettatamente: «Ebbene Isabella, che cosa pensa il signor Dalbono della Loriano? Gli piace?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quindi proseguì, dirigendosi direttamente a Rodolfo. «Ditemi la verità, come la trovate?» Cercando di padroneggiare la sua emozione, il giovane replicò: «Il mio parere vi stupirà: non mi piace affatto». «Orrore!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Qual eretico!» gridò, fingendosi scandalizzata Erminia. «Ve ne avevo avvertita» soggiunse tranquillamente Rodolfo e aspettò un poco per riprendere il suo colloquio a parte con Isabella. «Signorina, oltre le mie speranze c’è qualche cosa di più importante che mi trattiene qui…» «Che cosa può essere?» «Ecco: forse mi stimerete molto audace, ma che cosa volete?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È la verità e non ve la nascondo… Ebbene, mi pare che la mia vicinanza possa un giorno o l’altro esservi di qualche utilità. Non so nemmeno io spiegarmi come ciò possa accadere, ma qualche cosa dentro di me me ne fa certo. Ed è così forte questo pensiero, mi è così cara questa certezza che le mie speranze deluse mi appariscono meno dolorose, anzi quasi le considero come un fatto secondario.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","L’essenziale è il bene vostro, il vostro vantaggio e se io potrò concorrere ad assicurarlo, credo che ciò mi basterà e mi compenserà di tutto.» «Ma sono io meritevole di tanto?» mormorò Isabella, frenando a stento il pianto che le saliva agli occhi. Le parole così semplicemente e onestamente affettuose di Rodolfo erano per lei un linguaggio non mai udito, sebbene sovente sognato, come il miglior balsamo al suo cuore esulcerato. Oh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Potersi riposare in un affetto sicuro, affidarsi totalmente alla leale protezione di un animo nobile e disinteressato! Poteva ella pretenderlo però, mentre non aveva da ricambiarlo? Con vivacità Rodolfo ripeté le ultime parole della ragazza.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Meritarlo voi? Oh! Più assai di quanto non lo crediate voi stessa; giacché io ho la convinzione che voi non conoscete o non apprezzate tutte le qualità che possedete…» Il sipario si alzava, i visitatori si congedarono: anche Rodolfo dovette ritirarsi e, mentre stringeva la mano di Isabella, le mormorò in fretta: «Quando, dove potrò rivedervi per intrattenermi con voi senza testimoni?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella scosse il capo con tristezza e rispose soltanto: «A che scopo? O è inutile o dovrei vergognarmi del mio egoismo…». Si separarono costretti dalla necessità, ma Rodolfo non ebbe l’animo di ritornare con gli amici.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Lasciò il teatro ed a passi lenti, pensoso, percorse le vie solitarie rischiarate dalla luna, che, con i suoi contrasti d’ombra e di luce argentea, stendeva un manto di poesia sulla volgarità delle cose. Sul canapè, posto in un angolo di una sala riservata del caffè Romolo, dove aveva avuto luogo la cena offerta a Camilla Loriano, questa stava a metà sdraiata, fumando una sigaretta. Il suo capo piccolo, dalle linee angolose, affondava in un grosso guanciale di seta gialla, gonfio di piume morbide; dietro, un gruppo di piante verdi formava spalliera, e in alto qualche foglia di palma, elegantemente frastagliata, si sporgeva in avanti a guisa di ombrello.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La luce elettrica, abbondantemente profusa, rischiarava anche troppo la stanza: sulla tavola di mezzo un disordine scintillante di cristalli, di argenteria e di fiori indicava la fine della cena. Le seggiole, prima occupate dai convitati, ora restavano vuote, scostate per traverso e su di alcune un tovagliolo, gettato sbadatamente, ciondolava, sgualcito e macchiato, sino quasi a terra. Nella parete di fondo, accanto ad un mobiletto di legno verde, che sorreggeva due tazze di caffè, per metà vuote, e due bicchierini, ancora colmi di un liquore trasparente, stavano seduti due uomini, intenti a discutere fra loro; altri girellavano soli o si raggruppavano qua e là, chiacchierando e fumando.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Luca Vinci, il poeta dalla lunga chioma, Vittorio Ribecchi, Gustavo Albagnano e Giulio Bessardi giacevano prosternati ai piedi del sofà su cui riposava il loro idolo. L’attrice, languidamente stanca, assaporava la sigaretta che la sua mano destra, con le cinque dita cariche di anelli fino all’ultima falange, accostava ed allontanava ad intervalli dalla sua bocca, in un gesto lento e grazioso. Abbandonata e ricadente lungo le pieghe della veste gialla, liscia e lunga, la mano sinistra usciva dalla lunga manica stretta a punta oltre il polso, e per le gemme che la coprivano formava un piccolo mosaico fulgente sull’opaca stoffa dell’abito.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Dunque me lo permettete?» domandava Vittorio a Camilla. Ed essa, senza muoversi menomamente, rispondeva: «Lo volessi pure, non avrei la forza di rifiutare… Un rifiuto! Se sapeste che grave cosa a me sembra!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per quanto poco importante, esso rappresenta sempre un desiderio insoddisfatto… E con quale diritto…». «All’occasione vi ricorderò questa vostra professione di fede» dichiarò Luca Vinci. «Domani forse non professerò più la stessa… Chi può garantire del domani?» «Intanto io, per non perdere tempo, ne profitto stasera» dichiarò Vittorio Ribecchi, e subito trasse dalla tasca interna della marsina un taccuino, un lapis e si accinse a schizzare il ritratto di Camilla.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Intanto nel vano di una finestra spalancata, Alfredo Genosa, con la voluta noncuranza del favorito, il quale magnanimamente lascia libero ai minori il posto che gli appartiene di diritto, simulava una studiata indifferenza verso Camilla ed insieme al conte Leporano scherzava con Candida Garioni, sola donna invitata oltre la festeggiata. La Garioni, molto bella nella seminudità di cui faceva pompa, mostrava di gradire assai gli omaggi del celebre scrittore, che molto volentieri avrebbe rubato all’attrice, sebbene proclamasse altamente a riguardo di lei una ammirazione pari solo alla sua amicizia. I cibi, i vini, il caldo agivano nel modo consueto, infiltrando nei giovanotti un brio, una vivacità, che avrebbero voluta sfogare in una chiassosa baldoria assolutamente proibita.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","I più cominciavano già ad annoiarsi, erano già parecchie ore che si sentivano soffocare da quella maschera di artificiosa irreprensibilità e, in grazia delle frequenti libazioni, si erano stancati di portarla; più d’uno deplorava in petto che Camilla e Candida, delle quali in quel momento li infastidiva la prolungata posa, non potessero essere rimpiazzate da qualcuna di quelle allegre ragazze che imitavano poco le figure Botticelliane ma che, dopo cena, sapevano corrispondere meglio alle esigenze dell’ora. Alcuni fra i più audaci proposero una partenza alla chetichella; si scambiarono fra loro sottovoce poche parole, cenni significativi e pian piano, senza attirare l’attenzione, se la svignarono. Del resto erano già le tre del mattino ed anche Camilla mostrò il desiderio di ritirarsi, per riposare.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ho sonno. Come è umiliante questa tirannia esercitata dal dispotismo dei bisogni fisici!» «Sì, ciò è vero, in certi casi: non nel vostro però… Non a voi il corpo può essere causa di umiliazione… Via, convenitene, non gli dovete gratitudine per i pregi dei quali vi fa ricca? Non viene forse dal vostro corpo la mirabile voce che penetra nelle nostre anime e le esalta con la sua divina armonia?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non appartengono al vostro corpo i meravigliosi occhi lampeggianti di fiamme che incendiano i nostri spiriti? E non è il vostro corpo che fa di voi un oggetto prezioso, ornato di grazie impareggiabili; bello nell’immobilità che evoca la immagine di una statua immortale; ammaliatore nelle movenze che uguagliano il flessuoso ondulare di un giglio accarezzato dal vento… Disprezzate voi forse il vaso ingemmato, nel quale la regina di Saba raccoglieva i rarissimi profumi destinati a rendere più tentatrici le sue carni vellutate? Ebbene il vostro corpo è il vaso contenente l’eccelso tesoro dell’anima vostra: non siate ingrata e riconoscete che è in diritto di pretendere molto…» Appena Luca Vinci ebbe finito, Camilla, sorridendo di compiacenza, gli rispose: «Badate, mio poeta, le vostre parole hanno la pericolosa magia del canto della sirena… e sono un troppo dolce alimento per la mia vanità».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Federico disse subito: «Quando ci si chiama Camilla Loriano, non si può essere vani: il vostro valore giustificherebbe sempre qualunque eccesso di vanità, rendendole semplicemente una constatazione del vero». Albagnano soggiunse: «Vedete? Anche volendolo voi non potete avere difetti; siete condannata alla perfezione, madonna Camilla…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sollevandosi in una ondulazione serpentina, l’attrice si rizzò sul busto e protese le braccia esclamando: «Vi impongo di tacere, troppi fiori uccidono… e troppe laudi inebriano… Orsù, basta, tacete!». Cambiando tono subitamente, ella si rivolse a Giulio: «Ma voi, Bessardi, perché tanto taciturno questa sera?». «È l’effetto che produce in me la contemplazione della Bellezza… Divento muto per non sapere essere abbastanza eloquente» replicò egli prontamente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Camilla fece un piccolo atto di minaccia. «Vedo che siete incorreggibili ed io vi castigherò.» Mentre si alzava Alfredo Genosa avvicinandosele, disse: «Non vi stancherete troppo, Camilla? E non siamo forse indiscreti di trattenervi così a lungo?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Guardate: ero sul punto di ritirarmi.» Così dicendo, ella fece qualche passo verso Candida e la salutò per la prima. Tutti gli altri vennero dopo a baciarle la mano; ella accettò l’omaggio con la grazia maestosa di una regina, poi, fatta una riverenza, degna della Corte di Versailles, uscì al braccio di Genosa, seguita dai più fanatici. Nella sala i pochi rimasti pregarono Candida di trattenersi ancora per bere un punch finale.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella acconsentì e poco dopo sulla tavola, intorno alla quale avevano preso posto, fu portata una grande coppa, da cui divampava la fiamma azzurrognola del liquido incendiato. Giulio stimò venuta la opportunità favorevole che aspettava per mettere ad effetto il proposito maturato da lunghe riflessioni, e con un’abile manovra riuscì a collocarsi accanto a Leporano in fondo alla tavola, alquanto separati dagli altri. Voleva essere libero di discorrere; durante tutta la sera, come pure negli ultimi giorni, il contegno che Leporano aveva adottato verso di lui, contegno che manifestava una freddezza così marcata da attirare l’attenzione anche degli altri, aveva persuaso Giulio della necessità di ricorrere ad uno stratagemma per riconquistare le buone grazie del vecchio, che, oltre i soliti vantaggi, poteva questa volta offrirgli un aiuto importantissimo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel suo cervello era sorta un’idea assai strana, che egli evitava di formulare chiaramente, ma dalla quale si lasciava guidare. Preparate le sue batterie, si mise all’opera con tranquilla audacia; la partita era arrischiata e per questo tanto più attraente a giuocarsi. Nemmeno un istante si fermò a valutarne la importanza; nella religione dell’egoismo che egli praticava, l’utile proprio stava in cima a tutto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per raggiungerlo, qualunque mezzo era buono; anzi era un segno di superiorità indiscutibile assoggettare uomini e cose per ricavarne il maggior profitto possibile. Il trionfo del forte sul debole non era legge universale? Era invece molto ridicolo il pretendere, come alcuni volevano, che il progresso, la scienza e un alto sentimento di morale umanitaria facessero ricadere sul più forte la responsabilità, l’obbligo di proteggere, difendere, aiutare il debole, onde conseguire un miglioramento generale sotto ogni rispetto: cose da far ridere davvero!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La dottrina da predicarsi era ben altra e si poteva riassumere così: “Io più forte, superiore a te, mi valgo di te e, bene o male, ti costringo a servirmi a piacer mio: come pure io più forte di te, io superiore a te, mi arrogo il diritto di sottrarmi agli obblighi ed ai doveri che si impongono invece duplici a te”. Con ciò si giustifica tutto, e Giulio trovava naturalissimo usufruire di certe circostanze per tentare un’impresa che, riuscita, lo salverebbe da molti fastidi. Ma bisognava usare una grande prudenza e molta astuzia; una mossa falsa bastava per far rovinare ogni cosa.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Accorgendosi che Leporano teneva fra le labbra il sigaro spento, prese dalla tasca la scatola dei fiammiferi e gliela offrì: fu accettata, ma non ebbe per risposta che un laconico: «Grazie». Egli non si scoraggiò; sebbene Leporano nel restituire la scatolina, senza proferire una sillaba, volesse significare la sua intenzione di non continuare il discorso, Giulio mostrò di non capirlo e disse: «Come vi invidio, Leporano! Voi vi divertite…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Vi ingannate, caro mio» ribatté l’altro in tono asciutto, «non mi diverto proprio affatto… specialmente adesso» soggiunse con voluta impertinenza. Senza sgomentarsi, deciso ad ottenere l’intento che si era prefisso, Giulio rispose in tono di assoluta sincerità: «Adesso che è andata via la Loriano, eh?». Ed evitando di dar tempo a Leporano di rispondere proseguì: «Avete ragione; sia detto fra noi, Candida Garioni è bella ma… un po’ pesantuccia… Basta, lasciamo stare Camilla e Candida e così si potessero lasciare in pace per sempre tutte le donne che malauguratamente ci capitano fra i piedi… Leporano» mormorò Giulio, assumendo un aspetto grave, «ho bisogno di un consiglio, di un consiglio da amico…» «Venite in mal punto: non…» Ma Giulio con vivacità lo interruppe: «No, no, nessuno meglio di voi può servire al caso mio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Voi siete uomo di mondo, avete esperienza, conoscete le donne e gli uomini, ed è certo che saprete trovare assai meglio di me e di chiunque altro un buon mezzo per liberarmi dal mal passo in cui mi ha spinto un avverso destino. Forse, il luogo ed il momento non sembrerebbero molto indicati per un colloquio così serio: ma come si fa? Giacché l’occasione si presenta, l’afferro al balzo così come è, senza mostrarmi troppo esigente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fatemi il piacere, andiamo là a quella finestra; vedo che qui c’è chi allunga le orecchie e i fatti miei non desidero metterli in piazza… Venite?». Leporano lo seguì senza fiatare: era molto intrigato da quell’esordio e la sua faccia esprimeva la più profonda meraviglia; i suoi piccoli occhi grigiastri fissarono stupefatti Giulio, e in cuor suo si chiedeva a che cosa mirasse costui. Che avesse bisogno di denari?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Eh! No! Non avrebbe agito a quel modo, lo sapeva per averlo esperimentato altre volte: dunque?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Forse si voleva battere? Gli balenò in mente anche un’altra idea: ma si affrettò a scacciarla, trovandola inverosimile e tornò a fare la ipotesi di un duello. Giulio intanto scrutava minuziosamente, ma senza darlo a vedere, la fisionomia del suo compagno e con molta facilità ne indovinava i pensieri; quando si furono installati presso la finestra, egli cominciò: «Principio con una confessione: non sarà la prima di questo genere che ascoltate ed è appunto ciò che, più di tutto, mi induce a farvela.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ecco dunque». Si soffermò come per raccogliersi; con una rapida occhiata aveva notato la viva attenzione, anzi quasi l’ansietà che ad un tratto si era manifestata in Leporano. Riprese il racconto con lentezza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Una combinazione disgraziata mi ha fatto incontrare una ragazza, alla quale io, un po’ per abitudine, un po’ per sfuggire ad una momentanea solitudine, ho fatto la corte; fin qui nulla di straordinario: le complicazioni vengono dopo. Eravamo liberi, perché ella non aveva madre ed era lasciata quasi sempre sola; insomma, la eterna storia tanto vecchia e sempre nuova ebbe in noi una edizione di più… Divenni l’amante di questa ragazza… ma per poco. L’avventura fu breve: non l’amavo, ella lo capì e quasi subito, di mutuo accordo, ci allontanammo l’uno dall’altro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Certamente tutto sarebbe finito lì, se non fosse sopraggiunto un fatto che aggrava improvvisamente la nostra situazione. La ragazza si è accorta di essere incinta; mi ha chiamato, mi ha domandato quali erano adesso le mie intenzioni! Come se ne avessi!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Lo chiedo a voi: posso sposarla io, che ho mezzi appena sufficienti per mantenere me solo? D’altro canto, ella pure senza possedere un soldo, conduce una vita comoda, anzi, più che agiata. Come potremmo adattarci entrambi alla meschinità, alla povertà che ci aspetterebbe?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per di più, né da una parte né dall’altra c’è amore: dovremmo dunque condannarci ambedue alla rinunzia di qualunque avvenire, senza un solo compenso? Già… sì, il dovere compiuto: spesso, però, il dovere è tutt’altro di quello che sembrerebbe a prima vista… Non ho ragione?» Tacque guardando Leporano, e per un attimo la sua audacia vacillò, atterrita dalla espressione di cattiveria che era apparsa sulla faccia del vecchio. Questi, costretto dal silenzio di Giulio a prendere finalmente la parola, borbottò ruvidamente: «Che cosa posso dirvi, caro mio?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","In queste faccende, sapete, non c’è la scelta dei mezzi… O sì o no… del resto come si fa? Chi rompe paga…». Un sorriso appena abbozzato comparve fuggevolmente sulle sue grosse labbra floscie, bavose, senza però modificare l’espressione arcigna del volto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Raccogliendo tutta la sua energia, Giulio si preparò a tentare il gran colpo: se andava a vuoto, avrebbe abbandonato ogni ulteriore insistenza. Fingendo lo sconforto, disse con voce dolente: «Dunque, Paolo, non trovate altro da dirmi? Avevo sperato meglio!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ebbene, no» seguitò, come prendendo una risoluzione, «anche ora, mentre vi parlavo, mi convincevo sempre di più che un matrimonio fra noi è impossibile… impossibile! Sarebbe la rovina di tutti e due e chi è l’imbecille che volontariamente, sapendolo, prepara la sua rovina e quella degli altri? No, non la posso sposare e non la sposerò… Via, Paolo, siete troppo ragionevole per darmi torto… Lo so, dovevate parlarmi come mi avete parlato: però ora che la mia decisione è presa irrevocabilmente, convenite meco che agisco per il meglio di tutti… Del resto, ascoltate, nel farvi questa confidenza, oltre il desiderio di avere da voi un consiglio, aveva per scopo di chiedervi anche… un aiuto… Vi sorprende?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sì, un aiuto: ecco, vi dirò quale e siccome credo che abbiate un po’ d’amicizia per me, sono certo che non vi rifiuterete di aiutarmi. Vedete, è necessario, assolutamente necessario, che questa faccenda sia sistemata al più presto e da una terza persona… È sempre meglio ed è una grande facilitazione… Voi, dunque… No, tacete, non protestate: non mi negherete questo immenso favore, eh? Dunque questo è il mio piano: voi andrete a trovare la ragazza, al mio nome…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Leporano non poté frenare il sussulto che lo fece fremere da capo a piedi: in un lampo tutto il suo viso si trasformò, illuminato da un raggio di gioia così intensa che dette a Giulio stupefatto la misura della passione in cui quell’uomo consumava le ultime forze della sua vita. Siccome la sorpresa del mutamento avvenuto in Leporano era stata così forte da togliergli la presenza di spirito di nasconderla, così la spiegò, fingendo di credere ad un rifiuto definitivo. Addolorato, mostrandosi anche un po’ offeso, mormorò: «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giacché vedo che non volete rendermi questo servizio… Mi ero rivolto a voi, immaginando di contare su un amico…». «Che ti piglia?» gridò Leporano, adottando il familiare “tu”. «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Acconsenti?» esclamò subito Giulio, dando segni di una viva contentezza e ricambiando subito il “tu”. «Acconsenti buon Paolo! Come te ne sono grato!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Presto, presto, combiniamo: tu vedrai la ragazza e le farai osservare tutte le difficoltà della situazione, le indicherai tutte le mie obbiezioni e concluderai col riferirle che io considero addirittura un errore pensare ad un matrimonio fra di noi. Certo ella protesterà, strillerà, ma tu finirai col persuaderla, tanto più che, nel suo intimo, ella è ben felice di non avermi vicino. Allora, quando saremo d’accordo sulla necessità di scartare ogni idea di matrimonio, insieme cercherete il modo più conveniente per sistemare la questione.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giacché, capisci bene, non sono un mascalzone e non voglio abbandonare quella ragazza in mezzo alle difficoltà che la aspettano… D’altronde» soggiunse con ipocrita commozione, «io te la raccomando e non dubito che tu sarai per lei un amico ed un protettore… Ella avrà molto bisogno del tuo appoggio e tu non le rifiuterai di soccorrerla, vero?» Un lampo vivido sprizzò dagli occhietti accesi del vecchio: troppo agitato per parlare, si limitò a rispondere con cenni affermativi del capo, e Giulio riprese: «Io mi occuperò di prepararti un abboccamento segreto con… A proposito, non ti ho ancora detto come si chiama». E senza guardarlo in faccia mormorò molto sottovoce: «Isabella Zerdoni». Questa volta Leporano non rivelò alcun turbamento: era preparato, aspettava quel nome e lo accolse senza tradirsi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel suo interno, però, egli ebbe un leggero fremito: cotesto nome, che fino allora non era stato pronunciato, significava la certezza assoluta di veder realizzata una speranza che oramai considerava addirittura chimerica. Proprio nel momento in cui le circostanze gli sembravano totalmente contrarie, il caso le trasformava nella guisa più inaspettata e favorevole. Il caso, poiché per quanto Leporano fosse di animo volgare, col cervello atrofizzato dai vizi, pure non sarebbe mai giunto ad ammettere quello che in realtà era.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli aveva prestato piena fede alle parole di Giulio, non vedendo in esse che una fortunata combinazione che lo avvicinava ad Isabella. Lo avvicinava non solo, ma lo poneva ad un tratto con lei in una intimità che gli conferiva anche qualche diritto; per giunta egli vedeva nella condizione attuale di lei una ragione di più per avere la probabilità di riuscire, un giorno o l’altro, a soddisfare quella sua pazza passione che accendeva fiamme nel suo sangue prossimo a gelarsi. Isabella, compromessa, caduta, schiacciata dal peso di una maternità inconfessabile, abbandonata da colui che avrebbe dovuto difenderla, diventava ai suoi occhi, avvezzi a guardare a traverso la luce gretta dei pregiudizi e della volgare morale, più accessibile della fanciulla protetta dalla sua verginità.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E non era certo una mente come la sua, che sarebbe stata capace di intendere come tutto quello che egli considerava una degradazione potesse invece inalzare e rendere quasi sacra la donna suscettibile di capire in che cosa consistevano i suoi doveri verso sé stessa e gli altri e adempierli fino all’ultimo. Naturalmente Leporano giudicava altrimenti e la confessione di Giulio lo colmava di una gioia infinita: egli si vedeva spalancare le porte di un avvenire che oramai aveva cominciato a credere chiuso per sempre e le sue speranze rifiorivano anche più audaci. Giulio, osservandolo di sottecchi, gli leggeva in fronte tutti i suoi pensieri, come se ce li portasse scritti, e la gioia del trionfo lo assaliva, la gioia di aver raggiunto il suo intento.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Anzi che provare un senso di confusione per quanto c’era di turpe nell’atto commesso, egli se ne gloriava, compiacendosi a prevederne le conseguenze con cinica impudenza. Chi sa che Isabella non gli dovesse un giorno la sua fortuna! Se ella fosse stata scaltra, quanto egli era stato abile, non riuscirebbe ad ottenere anche il matrimonio da quel vecchio innamorato?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dopo che il nome di Isabella era stato pronunciato, un gran silenzio si era fatto tra i due uomini, assorti ognuno in riflessioni diverse; il primo che si decise ad interromperlo fu Giulio, che domandò al suo interlocutore: «Ebbene, siamo d’accordo?». Leporano credette di dare prova di molta furberia nell’assumere un contegno pieno di gravità, che il suo aspetto di Silene briaco rendeva alquanto mai grottesco, per dichiarare: «Non ti nascondo, caro Giulio, che la missione di cui mi incarichi è di indole molto delicata… tanto delicata che io davvero non avrei mai accettato di immischiarmene, se…». Se non si trattasse di Isabella Zerdoni, pensò Giulio; ma si guardò bene di esprimere il suo pensiero ed ascoltò deferente fino in fondo il discorsetto del vecchio.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«… se non avessi per te un’affezione veramente… veramente fraterna. A te non so rispondere di no e poiché mi impegno, non ho bisogno di assicurarti dello zelo che impiegherò perché tutto si accomodi in modo soddisfacente, sotto ogni riguardo.» Leporano prolungava la sua parlata, lusingato di trovare tante belle frasi, stupito e contento di trattare un argomento serio, egli che di solito discorreva soltanto di donne, di cavalli e di giuoco. Concluse finalmente con questa domanda: «Sei contento?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio gli strinse la mano con grande effusione, esclamando: «Sei un vero amico! Mi sembra che sia bene non perdere tempo; se non hai nulla in contrario, domani stesso potrai parlare con Isabella». «E dove?» «Probabilmente in casa sua: lascieremo a lei la libertà di scegliere.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ripeto, però, che tutte le probabilità sono perché ti faccia andare in casa: fuori o da altri c’è sempre maggiore pericolo. Tu sei in relazione con i Zerdoni; vai da loro?» «Ecco» replicò Leporano. «Conosco Zerdoni, la signorina e la zia; li ho incontrati molto spesso in società; ma non sono mai stato invitato a casa, dove, del resto, va poca gente, non è vero?» «Pochissima: credo che la zia di Isabella abbia un giorno fisso per settimana destinato a ricevere gli amici e basta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tu sai che noi uomini frequentiamo poco volentieri coteste riunioni, quindi non c’è da meravigliarsi se i visitatori maschi sono scarsi ai ricevimenti della signora Erminia. Basta, toccherà ad Isabella a trovare il mezzo di vederti: domani mattina subito ti comunicherò il risultato dei passi che farò.» «Sta bene…» confermò Leporano. Si alzarono entrambi e ritornarono verso la tavola, intorno alla quale non rimanevano che due o tre bevitori.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Candida Garioni se ne era andata senza salutarli; forse perché nascosti com’erano dalle tende, non li aveva veduti. Giulio, non avendo più nulla da fare, dichiarò che tornava a casa e Leporano gli offrì la sua carrozza; egli accettò ed insieme uscirono. Albeggiava: i fanali diventavano piccole macchie gialle disperse nel generale chiarore invadente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La carrozza passava nelle strade solitarie, turbandone il profondo silenzio: i due uomini, allungati sui guanciali del coupé tacevano, vinti dalla stanchezza, sopraffatti dalla reazione nervosa che segue le veglie prolungate. Arrivato a casa, Giulio in fretta prese un foglietto di carta da lettera e scrisse: Signorina, abbiate la bontà di indicarmi il luogo e l’ora che sceglierete per un colloquio, più presto sarà, meglio sarà. Credete alla mia devozione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Firmò, piegò il foglio, lo mise in una busta e vi tracciò l’indirizzo d’Isabella; poi andò ad aprire l’uscio di comunicazione fra il suo spogliatoio e l’andito interno, e depose il biglietto sullo sgabello che si trovava lì accanto. Sapeva che la mattina Livia veniva sempre a vedere se il fratello aveva lasciato ordini come era stabilito fra loro: scorgendo la lettera, avrebbe capito che doveva essere impostata subito, e così egli non avrebbe avuto neppure l’incomodo di alzarsi presto. L’uscio si era richiuso sul conte Paolo Leporano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ritta in piedi, con una mano appoggiata alla spalliera di una seggiola stringendola convulsamente, Isabella fissava, con occhio smarrito, la bussola di legno lucido, da cui era scomparso l’inaspettato visitatore. Sorpresa della sostituzione inattesa, durante il breve colloquio avuto con Leporano a fatica era riuscita a capire il senso di ciò che egli le aveva detto, perché un indefinibile istinto le suggeriva di stare in guardia, di stare attenta, di difendersi da un pericolo che sicuramente presentiva, senza conoscerne né il genere né l’importanza. Adesso che era sola poteva abbandonarsi liberamente alle sue impressioni e dare libero sfogo ai moti tumultuosi dell’anima sua.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Cessato quello stato di diffidenza che l’aveva tenuta diritta e rigida sulla seggiola col volto impassibile, che la più lieve contrazione non alterava, volle tentare di ragionare su quanto era accaduto. Si gettò su una poltrona; tutta accovacciata, col mento sorretto dai pugni chiusi, i gomiti puntati alle ginocchia, cercò di rammentare con precisione le parole di Leporano per valutarle meglio. Ma non ci riusciva; la memoria, dove forse non erano penetrate, non le serviva, restava soltanto in lei il ricordo del significato chiaro, indiscutibile, che si nascondeva sotto il confuso raggiro delle frasi combinate.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Cotesto significato ella d’altronde lo aveva indovinato subito al primo apparire di quell’individuo venuto a sostituire colui che aspettava; ma non l’aveva indovinato allora! Oh! Lo sapeva fino da prima, lo aveva saputo sempre che Giulio avrebbe rifiutato di adempiere il sacro dovere che gli incombeva, e aveva pure previsto tutte le ragioni che egli avrebbe addotto per sottrarsi, con una falsa apparenza di giusti motivi, all’impegno contratto verso di lei.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sì… la reciproca povertà, la mancanza di mezzi sufficienti al mantenimento di una famiglia, la eccessiva giovinezza di lui, la posizione ancora incerta e la opposizione che in conseguenza di tutto ciò ne sarebbe derivata da parte di suo padre; sì, tutto questo Isabella lo sapeva già, se lo era ripetuto mille volte e finalmente lo aveva udito tale e quale, preciso, identico da Leporano… Questi aveva anche aggiunto che, non essendoci fra lei e Giulio molto affetto, col matrimonio essi si sarebbero condannati ad un avvenire di infelicità, senza speranza di rimedio… Sì, ora Isabella ricordava che il conte le aveva detto anche questa ragione, fra le tante citate, per giustificare l’abbandono che si era incaricato di annunziare. Ma adesso, nel rammentare la conversazione avuta con Leporano, ella cercava di analizzare e spiegare lo strano turbamento che aveva provato allora, turbamento che non era cagionato dalle sole parole che le venivano rivolte, ma da qualche altra cosa che percepiva confusamente più per intuizione istintiva, che per ragionamento. Nel trovarsi là, sola, seduta accanto a quel vecchio che sembrava sinceramente commosso, che la guardava con una intensità di simpatia dovuta forse alla pietà, ella si era sentita quasi insensibile all’argomento, pur così grave, che veniva trattato fra loro, tanto l’agitava, la intimoriva quel certo non so che, provato ma non compreso.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E che cosa era esso? Forse la umiliava la commiserazione di quell’uomo che era quasi uno sconosciuto per lei? Forse la offendeva il fatto di vedere un estraneo penetrare così brutalmente nelle piaghe più dolorose della sua anima?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Perché quando Leporano aveva allungato il braccio per stringerle la mano in un gesto spontaneo, che pareva dettato da una rispettosa pietà, ella si era così bruscamente ritirata? Perché quando egli aveva fatto l’atto di accostare la sua seggiola a quella di lei, si era alzata in piedi e gli aveva impedito di proseguire, dicendogli quella frase che era un congedo: «Ho capito e basta». Ad un tratto un rossore intenso le coprì la faccia; sentì serpeggiare su per il collo, sulle guance, fra i capelli una fiamma bruciante… Nella confusione di tanti sentimenti e di tante impressioni diverse aveva dimenticato che quel Leporano, quell’uomo scelto da Giulio per affidargli la parte di confidente, si diceva innamorato di lei.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Più volte, in passato, costui aveva adoperato tutti i mezzi indiretti per farle intendere che l’amava, giacché ella con la sua riservatezza, con la gelida accoglienza gli aveva tolto il coraggio di dichiararsi apertamente. Molta gente si era accorta di questa violenta passione di Leporano, ed Isabella aveva anche udito ripetutamente scherzare a proposito di ciò; non poteva quindi fare a meno di trovare molto strano che per l’appunto proprio Giulio la ignorasse. E se non la avesse ignorata ed avesse osato ugualmente servirsi di lui, confidargli il delicato segreto e la missione che lo aveva condotto in sua presenza?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se avesse ricorso ad uno stratagemma per introdurlo in casa sua ed infliggere a lei la penosa umiliazione di conoscere la sua condanna dalle labbra di quell’uomo? Un pensiero orribile le balenò in mente: con un gesto istintivo, quasi volesse sfuggire ad una vista spaventosa, si coprì il viso con le mani: nella scelta di Giulio non si celava forse un calcolo, un calcolo vilissimo? Nel mandarle costui non aveva egli agito con uno scopo ben determinato?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Un tale sospetto le apparve così mostruoso, le destò un tale ribrezzo che, per una naturale reazione ella non tardò ad ammettere come certo che Giulio non conosceva le pazze pretese di Leporano e che soltanto il caso si era compiaciuto a creare quell’odiosa combinazione. Certo, se Giulio fosse stato informato della cosa, egli per il primo l’avrebbe deplorata; ma oramai il fatto compiuto era irrimediabile, la confidenza era stata fatta e non si poteva più cancellare… Isabella provava quasi vergogna di lasciarsi preoccupare tanto da simili particolari, quando altri pensieri assai più gravi dovevano assorbirla. Il rifiuto di Giulio metteva un termine alle incertezze, alle illusioni che nonostante il segreto ammonimento, suggeritole dalla profonda conoscenza che aveva del carattere di Giulio, si ostinavano a persistere debolmente.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa avrebbe fatto ora? Che ne sarebbe stato di lei? Prima di cercare una risposta a questo problema, Isabella si meravigliò di non soffrire quanto le era sembrato che dovesse farla soffrire la certezza di essere abbandonata; una infinita stanchezza la abbatteva e niente di più.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Forse era inconsciamente preparata a quel risultato e per conseguenza il colpo aveva prodotto un effetto minore, ad ogni modo adesso ella non aveva più alcun appoggio da sperare. Leporano l’aveva ripetutamente assicurata che si sarebbe provveduto… Provveduto a che cosa? Che cosa potevano più fare per lei coloro che rifiutavano di accordare la sola cosa, l’unica che potesse salvarla?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E poi, dopo quanto era successo, non voleva accettare il benché minimo aiuto dalla parte di Giulio; no, no, poiché egli le negava ciò che era suo diritto di pretendere, non avrebbe acconsentito a nulla di quanto avesse l’apparenza di una concessione. Isabella indovinava che quella mezza offerta doveva servire a mitigare la bruttezza dell’azione commessa: era sempre la solita ipocrisia delle anime incapaci di fare il bene e paurose di affrontare la responsabilità del male. Per essere completamente cattivi occorre una forza di carattere, una energia, un coraggio che ben pochi posseggono; gli esseri come Giulio si limitano a non oltrepassare una certa misura, ciò che costituisce quella viltà, che è il fondamento principale della loro indole e la caratteristica essenziale delle loro azioni.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«È permesso?» domandò dal di fuori Erminia, dopo aver picchiato leggermente all’uscio. Isabella si guardò intorno trasognata, incapace lì per lì di rispondere: così violentemente strappata ai propri pensieri stentava a raccapezzarsi, quando il ripetersi della domanda le restituì la nozione della realtà. Rispose, e poco dopo si vide davanti la zia, vestita di un abito chiaro, guarnito di nastri e di merletti, con un piccolo cappello interamente fatto di mammole e rose che posava leggermente sulla massa gialla dei capelli arricciati dal ferro ed esageratamente gonfiati sulle orecchie; una leggera veletta bianca si stendeva sul suo viso carico di cipria e di cosmetici di diverse qualità.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tale quale era, il suo aspetto offriva un contrasto così stridente con quello di Isabella, seria, semplice, che quest’ultima non poté fare a meno di osservarlo, riconoscendo una volta di più quanta immensa differenza esisteva tra di loro due. E pure erano creature della stessa specie, della stessa razza, dello stesso sangue! Subito nella sua mente, feconda di ragionamenti, si affacciò l’idea delle conseguenze naturali alle quali doveva condurre cotesta differenza.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Pensieri, sentimenti, opinioni, atti, nulla poteva esservi di comune e il giudizio fatto di una non poteva certo essere ugualmente giusto per l’altra: ciò era di una evidenza indiscutibile. Allora, come qualificare quelle leggi sociali che colpivano entrambe con pari misura, che le assoggettavano alle stesse regole, mentre non avrebbero dovuto pretendere da questa quanto quella invece poteva dare facilmente? Di qui si fece strada nell’animo di Isabella la convinzione delle molte ingiustizie, dei numerosi errori che quotidianamente dovevano accadere per colpa di falsi apprezzamenti.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma non poté proseguire nelle sue riflessioni, giacché la zia la interrogava: «Non ti sei vestita?». Siccome la nipote continuava ad esaminarla in silenzio, serbando quel suo aspetto di sonnambula, essa proseguì in tono metà dispettoso, metà curioso: «Ma che cosa hai, figliuola? Ti è accaduto qualche cosa?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","No? Ti senti male? Neppure?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Allora, di’, non ti rammenti più che Dalbono ci aspetta in casa Tivoli, per presentarci le sue cugine?». Davvero Isabella non se ne ricordava più: adesso però le tornava la memoria di avere aderito alla preghiera che Rodolfo le aveva indirizzata per mezzo di un biglietto, la mattina stessa. Aveva promesso quando ancora non sapeva ciò che le sarebbe capitato più tardi, cioè il colloquio con Leporano, e adesso non si sentiva più la voglia di mantenere l’impegno preso.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come fare però per liberarsene? Sua zia e suo padre le chiederebbero una spiegazione del suo cambiamento e quale pretesto addurrebbe? Balbettò a mezza voce: «Forse ora è già troppo tardi?».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Come, troppo tardi? Non vorresti mancare all’appuntamento, suppongo; faremmo una bella figura con Dalbono e le sue parenti… via, vestiti e fa’ presto… vado ad aspettarti di là; non perdere dell’altro tempo, eh?» La raccomandazione era inutile, Isabella già si affrettava per andarsi a cambiare di abito. Un ricordo improvviso, momentaneamente cacciato dalle preoccupazioni di quelle ultime ore, aveva ridestato la sua volontà.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo partiva da Roma l’indomani ed aveva preparato quell’incontro in casa Tivoli per vederla e parlarle un’ultima volta. Non andarvi sarebbe stato affliggerlo crudelmente ed ella non lo voleva, tanto più che a lei pure sarebbe di conforto passare qualche momento insieme a lui. Le era accaduto sempre di sentirsi meglio dopo essere stata in sua compagnia; la sua parola, i suoi consigli le infondevano una calma benefica e accanto a lui diventava migliore.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma quello che acquistava di buono nei troppo rari momenti che passavano insieme si perdeva poi, o per lo meno scemava al contatto della gente che era solita frequentare. Quando Rodolfo diceva bianco ed ella udiva tutti gli altri affermare nero, chiedeva a sé stessa, sebbene impulsivamente fosse tratta a dargli ragione, perché era egli solo contro una moltitudine? La ragione non avrebbe dovuto essere logicamente dalla parte dei più?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Imbarazzata, non trovava una risposta soddisfacente e così ella tentennava fra gli sprazzi di luce che ad intervalli la illuminavano e fra le ombre nelle quali ripiombava, anelando il termine di una lotta in cui, a sua insaputa, poco a poco la sua coscienza progrediva e si formava fino a tanto che una circostanza qualunque la renderebbe consapevole del cammino fatto. Appena un’ora dopo il dialogo che aveva avuto luogo fra zia e nipote, questa prendeva posto su un canapè del salotto della principessa Tivoli ed ascoltava il cicaleccio futile ed inconcludente della figlia della padrona di casa. Per quanto sforzo facesse, non riusciva di mettersi all’unisono con la gente che la circondava; riconosceva di essere troppo differente e di produrre la impressione di una stonatura: cercava dunque di tacere più che poteva.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Accanto a lei Maria Lammara, Sofia Cappanti e qualche altra ragazza sfioravano i soliti argomenti delle mode, dei balli in voga; nei loro discorsi, ogni tanto, facevano orgoglioso sfoggio di una sapienza dovuta alle lezioni pappagallescamente imparate, oppure spesso insinuavano sottintesi maliziosi. Annoiata di quelle frasi, di quelle domande, di quelle risposte che restavano sempre le stesse, e che oramai sapeva a mente, Isabella si divertiva ad osservare le artifiziose manovre delle signore, raccolte in semicircolo intorno alla principessa, che, molto contegnosa, troneggiava in mezzo ad esse con la doppia sovranità della sua esuberante grassezza e strabocchevole stupidaggine. Isabella vedeva là riunite alcune fra le dame più aristocratiche, di una riputazione irreprensibile, di una bruttezza inarrivabile e di una cattiveria insaziabile; insieme a queste, due o tre belle donne molto infastidite di quella visita obbligatoria, considerata come un atto di penitenza, che cercavano di rendere meno pesante con lo svagarsi nell’esame e nella critica scambievole dei loro vestiti e dei loro gioielli.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","C’erano anche alcune visitatrici dall’aspetto impacciato, timido; mogli di inferiori per le quali quel luogo rappresentava un penoso compito non certo alleviato dalla affabilità della principessa, che credeva inalzare sé stessa schiacciando quanto più era possibile chi considerava sotto di lei. Ed i gesti, gli atteggiamenti di ognuna indicavano ad Isabella che fra quelle, come lì presso a lei, tra le nobili fanciulle, si riproduceva immancabilmente la stessa manifestazione di meschina vanità; erano i medesimi discorsi, le medesime maldicenze, le medesime curiosità malsane: insomma, tutto quello splendore di nobiltà, di ricchezza, di magnificenza, tutta quella esteriorità brillante non valeva nella sostanza più di un gruppo di serve pettegole: nella forma, solo nella forma si compendiava tutta la diversità esistente fra di loro. Tenendo la portiera sollevata col braccio alto, un domestico annunziò con voce forte: «La signora marchesa Nevissano e il signor conte Dalbono».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Subito le ragazze si voltarono con curiosità verso coloro che erano stati annunziati e, dopo un rapido esame, si affrettarono a bisbigliare a bassa voce osservazioni e critiche. Isabella non vi prese parte: al comparire di Rodolfo, il suo cuore aveva accelerato i battiti ed un leggero tremito le agitò le mani. Per timore che la sua emozione fosse scoperta dagli occhi malignamente indagatori delle amiche, si spinse quanto più poté nell’angolo, scomparendo quasi dietro l’alta figura di Maria Lammara.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo, insieme alla cugina, salutava la principessa Tivoli, che li accoglieva affabilmente e faceva sedere accanto a sé la marchesa Nevissano, la quale non conosceva le signore presenti. Lasciando le madri insieme, la principessa Irene condusse gentilmente le tre sorelle Nevissano dalle sue amiche e dopo averle presentate a tutte incominciò una conversazione animata. Isabella si trovò accanto alla maggiore delle tre Nevissano, la marchesa Eufrosina, e con molta cortesia le rivolse la parola.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma alle sue domande, fatte con la signorile disinvoltura della persona abituata alla società, Eufrosina rispondeva goffamente a monosillabi; a più riprese Isabella tentò di vincere la manifesta ritrosia della ragazza; ma fallito il tentativo, si decise a tacere, specialmente dopo essersi accorta che l’altra preferiva guardare in luogo di parlare. I suoi piccoli occhi, di un celeste pallido, si muovevano costantemente, andando dall’una all’altra delle ragazze che squadrava minuziosamente da capo a piedi per studiarne, probabilmente, i minimi particolari delle acconciature. Ad un tratto Isabella trasalì: alle sue spalle Rodolfo Dalbono pronunziava un rispettoso: «Buongiorno, signorina…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella si voltò rapidamente e gli stese la mano, con atto francamente cordiale. Cercò di conservare la padronanza di sé, per non tradire la sua emozione agli sguardi malevoli, che sentiva pesare su di loro due e rispose, con molta naturalezza: «Oh! Dalbono, come va?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sapete? Ho conosciuto proprio adesso le vostre cugine e stavo per domandare loro quale impressione avevano ricevuto della mia Roma…». Rodolfo disse con un lieve sorriso: «Badate, il modo con cui pronunciate quel “mia” toglierebbe a chiunque il coraggio di criticare se pure ne avesse voglia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fortuna che Roma sfida qualunque critica… Figuriamoci poi se oserebbero farne le mie povere cuginette!». Siccome per discorrere con Rodolfo dal posto che occupava, Isabella era costretta a voltarsi in modo incomodo, ella colse cotesto pretesto per cambiare sedile; si alzò e, seguita dal giovane, si allontanò dalle compagne. In realtà entrambi desideravano mettersi al riparo dagli orecchi indiscreti e per ciò scelsero un piccolo divano collocato in fondo al salone, accanto al pianoforte, che lo nascondeva in parte.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vi si installarono sicuri che, parlando a voce bassa, nessuno avrebbe potuto udirli. Quando Isabella si trovò così isolata con Rodolfo in quell’angolo propizio, una strana ansietà si impadronì di lei e, proprio nel punto in cui ella vide le labbra del giovane schiudersi per parlare, colta da uno sgomento indefinibile, con un impeto quasi febbrile, non giustificato dalla importanza dell’argomento, prese a dire: «Voi che sapete il perché di tutto, dovreste spiegarmi una cosa, alla quale pensavo nel momento in cui siete entrato…». «E quale è questa cosa?» interrogò Rodolfo, alquanto sorpreso da quell’esordio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Come è possibile che questa gente impieghi la propria esistenza nella continua ripetizione di atti e di frasi inconcludenti, senza stancarsene e senza capirne la immensa vacuità?» «La spiegazione è facile.» «Quale?» «Posso dirvela, se lo desiderate… ma» soggiunse Rodolfo con una lieve esitazione, «i minuti ci sono contati; non vi sembra che abbiamo qualche cosa di più importante da dirci?» Isabella non rispose: un peso nel petto la opprimeva, le impediva di respirare liberamente e le toglieva la facoltà di articolare le parole… «Dunque che cosa preferite?» ripeté con dolcezza Rodolfo e, poiché ella persisteva nel silenzio, insisté accorgendosi del turbamento di lei. «Perché siete così agitata, Isabella? Vi contraria l’essere qui con me?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Temete forse qualche commento maligno?» «Oh! Di questo davvero non me ne curo!» esclamò la ragazza; poi proseguì a scatti, animandosi. «Che cosa ho?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non lo so capire nemmeno io… Il fatto è che quando mi siete lontano, aspetto con impazienza l’ora di vedervi… Sì, perché dovrei nasconderlo? Non sarebbe degno né di voi, né di me. Però, quando sono con voi, ecco, mi assale un imbarazzo, una confusione…» «Volete saperne il perché?» «Oh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sì!» «Ebbene» riprese Rodolfo sempre con uguale dolcezza, «la ragione unica di quello che a voi sembra tanto inesplicabile, consiste in questo… Fra noi ancora non c’è un’assoluta confidenza… Le reticenze, le mezze confessioni, una fiducia concessa fino ad un limite stabilito, generano, inevitabilmente, un senso d’incertezza penosa… Soltanto quando due anime si danno interamente l’una all’altra, nella piena espansione di un completo abbandono, soltanto allora le agitazioni ed i turbamenti scompaiono… Soltanto allora si può ottenere quella pace e quella tranquillità, magari dolorosa ma scevra da qualunque contrasto, che sono il compenso inestimabile di una perfetta comunione spirituale…» Vedendo che Isabella chinava il capo mortificata, egli diventò anche più dolcemente tenero. «Isabella, ascoltatemi: non crediate di intravedere un rimprovero in ciò che vi ho detto… Non ce n’è nemmeno l’ombra; vi ho parlato così perché era necessario, affinché poteste leggere chiaramente in voi e non correreste il rischio di dare una interpretazione erronea ai vostri sentimenti. D’altronde in questi non vi è nulla che mi sorprenda; non è in un’ora, né in un giorno che si può pretendere di ottenere una illimitata fiducia; anzi dirò di più: qualora essa venisse accordata in un impulso subitaneo, non avrebbe mai, a parer mio, il valore di quella che ci siamo guadagnati poco alla volta, a forza di meritarla.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ed è questo appunto che io voleva chiedervi, Isabella; questo e niente altro. Non vi parlo più di amore e vi dò sacra promessa di non farvene mai il più lontano cenno, se prima voi non mi ci autorizzerete…» «Mai» mormorò fievolmente Isabella. «E sia pure» dichiarò Rodolfo con ferma energia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ve lo ripeto, non desidero, né spero e saprò vincermi così da non soffrire troppo della mia rinunzia. Quello che vi chiedo è tutt’altro: vi chiedo di permettermi di volervi bene, di esservi consigliere ascoltato nei momenti difficili e, soprattutto, vi supplico di stimarmi degno sempre della verità. La mia aspirazione è di diventare, col tempo, il lume della vostra coscienza… È ardita pretesa, forse, da parte mia; ma ciò che ho veduto, capito e molto indovinato di voi mi ha fatto credere che voi abbisognate di un’influenza dirigente ordinatrice delle vostre facoltà intellettuali e sentimentali.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nella mia mente mi sono fatto di voi un concetto che posso sintetizzare in questo paragone: un terreno favorevolmente atto ad una fertile produzione; ma per il lungo abbandono in cui fu lasciato, i semi inutili o nocivi si son mischiati a quelli buoni ed hanno prodotto una folta vegetazione imbrogliata e stentata. Un coltivatore, passando per caso, ne rimane colpito e si propone di estirpare le male erbe che neutralizzano i germi sani e utili, per ridurre il terreno fecondo e prosperoso… Di questa prosperità forse egli non godrà; ma che cosa gli importa? L’opera benefica gli procurerà sempre una intima soddisfazione, ed anche se ad altri toccherà la sorte di mietere le ricche spighe mature, dinanzi alle messi abbondanti egli sorriderà, felice in cuor suo di affermare: “Sono stato io, sono stato io”.» Una specie di esaltazione trasfigurava la faccia di Rodolfo e dava alla sua parola l’ardore sacro di un apostolo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella lo fissava con lo sguardo velato di lacrime che a stento riusciva a frenare; una commozione non mai provata la teneva là soggiogata, con un senso di rispettosa adorazione per l’essere che le appariva dotato di virtù quasi soprannaturali; era possibile che fosse un linguaggio umano codesto? E pure era tanto semplice; nessuna esagerazione ampollosa di frasi o di immagini ne offuscava il chiaro concetto, ed Isabella nemmeno per un secondo dubitò della veracità di un sentimento, che d’altronde sentiva di essere capace di apprezzare e corrispondere. Ella seguitava a guardare Rodolfo in un mutismo quasi estatico e le sembrava che gli occhi di lui, quegli occhi dolci e profondi, penetrassero nell’animo suo, con la evidenza di una cosa materiale e ricercassero con amorevole premura le più ignote forze della sua coscienza per scuoterle, destarle.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un tratto un brivido intenso la scosse, chiuse le palpebre come abbagliata: nelle due luminose pupille aperte dinanzi a lei, aveva finalmente scoperto quell’al di là tante volte presentito e invano cercato. Dunque esisteva questo al di là, esistevano sentimenti, idee, opinioni, ideali che non fossero quelli racchiusi nel miserabile egoismo che aveva veduto trionfare intorno a sé: e se esistevano, doveva anche esistere un ambiente conforme ad essi, favorevole al loro sbocciare ed al loro prosperare… Ebbene dove era? Rodolfo doveva guidarla fino là; certo egli lo conosceva ed ella, solo nel figurarselo, sentiva dilatare i suoi polmoni, ammorbati dall’aria viziata che erano costretti a respirare.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sul viso della fanciulla l’interna visione si rifletteva in una espressione raggiante di gioia contenuta: colpito da tale trasformazione, Rodolfo esitava a strapparla al sogno in cui la vedeva immersa; ma il tempo ristretto urgeva e dovette rompere l’incanto. «Acconsentite, Isabella? Non oso pronunciare la parola amico, troppo spesso profanata dalla ipocrisia della gente; preferisco lasciare senza una definizione esatta il posto che spero mi permetterete di assumere vicino a voi… Ditemi soltanto che me lo permettete…» «Ve lo permetto e vi benedico!» rispose Isabella con voce vibrante.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tacquero sopraffatti da una commozione ineffabile; entrambi ebbero la percezione identica che con quella promessa si era compiuto qualche cosa di indistruttibile, qualche cosa di più forte d’ogni forza o volontà umana, che segnava il primo passo irrevocabile sulla via del destino. Tutti e due dovettero fare un grande sforzo, quando Irene Tivoli, accompagnata da Maria Lammara che portava il vassoio dei biscotti, si avvicinò ad essi per offrire loro una tazza di the bollente. Rodolfo si alzò, e dopo essersi inchinato dinanzi alle due giovinette, prese dalle mani dell’una la tazza che gli era destinata, ricusando gentilmente il piatto che l’altra gli porgeva.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Non volete un dolce? No?» disse Maria. «Tu ne prenderai però, non è vero, Isabella?» Questa accettò ringraziando, e le due ragazze si affrettarono a proseguire il loro giro fra gli ospiti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo, rimasto in piedi presso Isabella, capiva che oramai diventava difficile riprendere la conversazione al punto in cui la avevano interrotta; infatti di lì a poco sopraggiunse Erminia per fare osservare alla nipote che la visita era durata assai. Subito Isabella, salutato Rodolfo, la seguì: si congedarono dalla padrona di casa e mentre stavano ferme nell’anticamera per infilare i mantelli, furono raggiunte dalle Nevissano e da Rodolfo. Uscirono insieme ed essendo ancora di buon’ora le tre sorelle proposero di fare una passeggiata fino al Colosseo, che non era molto distante dal palazzo Tivoli.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La proposta fu accettata “purché si cammini adagio” fu la condizione imposta dalla marchesa, alla quale il peso del suo corpo adiposo vietava gli esercizi violenti. Si incamminarono: le due sorelle maggiori in testa, la minore, Isabella e Rodolfo in mezzo e dietro Erminia e la marchesa. Giunti al Colosseo, tutti si fermarono in uno stesso slancio di ammirazione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il sole, già basso, non illuminava più che la cima degli antichi monumenti; il fulgido chiarore, d’un giallo intenso, digradava in basso in una ombra trasparente, sulla quale si alternavano in chiaro scuri appena distinti gli archi e le aperture delle finestre. Intorno, un’assoluta solitudine ed un silenzio, che acquistava dalla serenità blanda dell’ora crepuscolare un significato di pace profonda: sulle mura screpolate degli antichi monumenti una vegetazione leggera di pianticelle, di rami sottili, appena coperti di foglioline tenere, metteva in quella austerità una nota gaia e vivace… Spinti da un medesimo impulso, Isabella e Rodolfo si avanzarono di qualche passo, scostandosi dalla comitiva; quando furono un po’ lontani, si fermarono vicino l’uno all’altro. Non avevano bisogno di parlare: come l’accordo armonioso di una cadenza musicale, i loro sentimenti e le loro sensazioni, perfettamente all’unisono, stabilivano tra di essi una comunione spirituale così completa, da rendere superflua qualunque manifestazione d’altro genere.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dopo un momento di raccoglimento, alla mente di Isabella si affacciò una idea: Rodolfo partiva l’indomani ed ancora non avevano fissato il modo di corrispondere: bisognava farlo prima di separarsi. Si voltò verso il giovane per dirgli: Scrivetemi e nello stesso punto egli mormorò: «Potrò scrivervi?». Il gesto di sorpresa della ragazza provocò una domanda da parte di Rodolfo: «Perché?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Forse la mia pretesa…». «No, no» si affrettò a spiegare Isabella, «volete sapere da che cosa è dipeso il mio atto di meraviglia? Voi avete proferito le parole che io mi accingevo a dire allora, proprio allora…» «E vi stupisce tanto l’incontro dei nostri pensieri!» «Mi ha scosso profondamente…» «Sì» riprese Rodolfo, fissando pensieroso il vasto orizzonte che si oscurava, «avete ragione… È il principio, l’inizio… Di che cosa?, mi direte voi… Non so… non so bene… Sento però qualche cosa di nuovo che comincia per noi… e lo aspetto senza timore!» Abbozzò col braccio alto un gesto quasi d’invito, e nell’aria il fruscio dei teneri ramoscelli smossi dalla brezza vespertina fece udire il sussurro di una promessa ben augurante.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo a Isabella Grottanera Carissima, “Scrivetemi” è l’ultima parola udita dalle vostre labbra, che ancora mi risuona all’orecchio. E nei quattro giorni che sono passati, ho assaporato dentro di me cotesta parola, con la ingordigia del ghiotto, che adocchia la pietanza preferita, frenando la impazienza che mi spingeva a prendere subito la penna e profittare del vostro amichevole invito per prolungare il godimento dell’attesa. Oggi finalmente il desiderio potente trionfa della mia voluta resistenza e consacro fra i giorni da festeggiare questa data, che inizia la corrispondenza che aveste la bontà di autorizzarmi a stabilire fra noi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non potete figurarvi con quale ansietà io intraprenda a scrivere questa mia prima lettera. Fino da quando lasciai Roma, la prospettiva di questa corrispondenza mi appariva come un inapprezzabile beneficio; infatti, per virtù di lei, il dolore della separazione fu di molto alleviato ed a lei sempre devo, se, adesso, la lontananza mi riesce meno grave di quanto lo sarebbe stata altrimenti; anzi dirò addirittura, con tutta franchezza, che senza di essa non so se sarei riuscito a sopportarla, sebbene la ritenga pur tanto necessaria. Necessaria, sì, perché io possa imparare a vincere la eccessiva vivacità di certi miei sentimenti, ai quali la vostra presenza avrebbe dato sempre maggiore alimento e li avrebbe resi più difficili a combattere, più ribelli, quando essi invece devono cedere alla mia volontà.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Devono cedere e cederanno: già oggi comincia ad essere in grado di affermarlo con sicurezza. Ma all’ammalato che si vuole guarire, alla pianta che si vuole trasportare in un clima differente, bisogna fare sulle prime qualche concessione perché si adatti poco a poco a subire l’operazione di cui potrebbe morire, se troppo bruscamente applicata. Per me la concessione è stata questa corrispondenza, il guancialetto destinato ad ammortire la violenza della caduta… Forse voi non vi fate un’idea esatta della maggiore intimità che può derivare da una corrispondenza più che da rapporti diretti; secondo me essa rappresenta la forma più alta di relazione che possa unire due uomini.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La presenza crea quasi sempre un imbarazzo ed è di ostacolo alla effusione dell’anima, troppo sensibile per non essere turbata dalle accidentalità esteriori. Uno sguardo, un gesto, un rumore sono sufficienti a sgomentarla; il suono stesso della voce turba o distrae dall’esame interno e talvolta risuona così sproporzionato alla sfumatura sentimentale che vorrebbe esprimere, che la confidenza si arresta o cessa o prosegue titubante fra le incertezze e le omissioni che ne alterano la vera essenza. Soli, invece, dinanzi ad un foglio bianco, in un silenzio pieno di raccoglimento, poco a poco perdiamo la nozione dell’atto materiale compiuto automaticamente, ed è l’anima stessa che si trasfonde nei segnetti oscuri progressivamente allineati sulla carta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come talvolta il silenzio è più rivelatore di una confessione, così nello scritto una frase riesce più efficace per i suoi sottintesi anzi che per le parole, spesso insufficienti a tradurre esattamente il pensiero o il sentimento che dovrebbero esprimere. Avete mai pensato quanto sia maggiore il numero delle impressioni, sensazioni, di tutti quei moti dell’anima inafferrabili e soprattutto intraducibili con la pesante rozzezza del linguaggio, a quello delle cose suscettibili di essere chiaramente esposte con parole adeguate? Succede ogni tanto che per un motivo qualunque si vorrebbe tentare di dare loro una forma concreta; ma ecco, appena si comincia la cosa detta è tutt’altro di quella che avevamo voluto dire e specialmente che avevamo pensato; la sua indeterminatezza sparisce in una precisione di disegno geometrico che la deturpa, la sua eccessiva delicatezza si impingua del suono della voce e del carico degli aggettivi, degli avverbi, delle particelle, finché, disperati per l’insuccesso, ci decidiamo a tacere.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il silenzio qualche volta supplisce a cotesta deficienza; certi individui molto raffinati, molto superiori per sensibilità fisiche e spirituali, posseggono una facoltà di penetrazione che permette loro di leggere chiaramente nelle coscienze altrui. Allora, nel mutismo assoluto avviene uno scambio rapido di reciproca comprensione che soddisfa interamente. Vi rammentate la vigilia della mia partenza, prima in casa Tivoli, e dopo laggiù al Colosseo?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! sì, ci siamo letti fino in fondo all’anima! E fra noi non è quasi sempre avvenuto così?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ciò mi fa riflettere che a questo forse io devo di poter rinunziare, senza eccessivo rimpianto, alle manifestazioni, diciamo così, materiali del sentimento che vi ho dedicato. Da principio, quando vi conobbi la scorsa estate, ebbi la immediata intuizione del vostro isolamento morale; fosse divinazione, fosse affinità di condizione, poiché io pure di cotesto male ho molto sofferto, specialmente nella mia fanciullezza; il fatto è che vi sentii solitaria in mezzo al mondo e la mia simpatia corse spontanea a voi. In seguito, se avessi dovuto sapere di voi soltanto quello che i rapporti avuti con voi mi hanno rivelato, vi conoscerei ben poco; assai di rado ci siamo veduti, dopo il tempo passato insieme a Camaldoli, e quelle rare volte in condizioni assolutamente contrarie alle indagini psicologiche.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma ciò non ha avuto alcuna importanza; la segreta intuizione teneva luogo di tutto e se mi è successo di non volerla ascoltare, mai però mi è successo di riscontrarla in errore. Quanto ho divagato e come troppo mi sono dilungato! Se per la prima volta che vi scrivo vi avessi annoiata!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! Perdonatemi questa frase sciocca, indegna di noi: so bene che non vi annoierò mai e vi supplico di dimenticare un minuto di distrazione. Tuttavia anche essendo sicuro di non annoiarvi, non lo sono altrettanto di raggiungere con la mia lettera lo scopo ambito… Riuscirò nel compito al quale mi sono dedicato con tutta la passione che… che avrei messa in un compito più dolce, ma meno elevato?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per ora mi chiamerò soddisfatto se nei momenti di tristezza più grave a sopportare, quando sembra che l’amarezza ci salga alla gola per soffocarci e uno sfogo ci appare come l’unico sollievo, il vostro pensiero mi cercherà e la vostra mano correrà sollecita a prendere la penna per metterla al servizio del cuore! Rodolfo Carissima, non sarà sempre così, certo; ma che cosa volete? Ieri dopo avervi scritto mi invase una tranquillità tanto serena, che oggi ho dovuto cedere irresistibilmente al bisogno di gustare quella intima impareggiabile soddisfazione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E poi avevo tante cose da dirvi; non v’intrattenni che di argomenti sentimentali, mentre voi mi chiedeste di raccontarvi tutti i particolari della mia vita. Vi ubbidisco, giacché io pure desidero di avere comune con voi tutto me stesso e non una parte sola. Comincio da mia madre.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La sua salute non è buona; la debolezza persiste, aggravata da frequenti disturbi di stomaco; nonostante rifiuta ostinatamente medici e medicine. Speriamo che non abbia da pentirsene! Mi pare di avervi detto in altra occasione che mia madre conosceva ed approvava lo scopo del mio ultimo viaggio a Roma.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Brevemente le scrissi che l’esito era stato… negativo; tornando, forse, aspettava il racconto particolareggiato degli avvenimenti… Io non l’ho fatto; probabilmente ella ha capito dal mio aspetto che faceva bene a non interrogarmi in proposito, ed ha taciuto. Di tanto in tanto mi getta una occhiata scrutatrice, arrischia qualche timida allusione; io fingo di non accorgermi né di quelle né di queste, e tutto finisce lì. Del resto ella ha bisogno attualmente di non contrariarmi, perché io, a mia volta, sia indulgente verso di lei.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vi ho raccontato già quali sono i nostri rapporti rispetto alle fabbriche; vi ho detto anche con quanta fatica, con quante lotte ero giunto ad introdurre qualche piccola modificazione che migliorava le condizioni degli operai e dava agli stabilimenti un indirizzo più conforme alle esigenze moderne. Ebbene, mia madre, che al mio cospetto non aveva osato opporsi apertamente alla mia volontà, giacché io giustificavo il mio operato con argomenti che ella non poteva ragionevolmente confutare, mia madre, a malgrado del suo stato di salute, ha profittato della mia assenza per cogliere il primo pretesto appena plausibile che le si è presentato, onde rimettere tutte le cose nell’ordine primitivo. Come è inesplicabile l’accanimento con cui la maggioranza tenta di impedire il passo a tutto quello che rappresenta una novità!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Basta che un uomo si mostri amico del progresso perché venga considerato uno stravagante o fatto segno ad una certa diffidenza. Mentre il moto è legge universale, indizio di vita, origine delle cose; mentre l’uomo gli ubbidisce inconsciamente e ne sente il bisogno, perché, poi, si vuole dimostrare tanto attaccato a ciò che è immobile? E si ostina a mantenere ritte in piedi tante consuetudini, tante leggi che rovinano da ogni parte e che con la loro durata sono causa di uno squilibrio dannoso alla società, destinata da una forza invincibile a progredire sempre, a creare nuovi ideali, ad avere nuove esigenze e nuove tendenze?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Insomma, per tornare a bomba, come si suol dire qui in Toscana, mia madre ha distrutto completamente il mio piccolo edificio ed io sarò costretto a ricominciare od… a rinunziare. Preferisco ricominciare; troppi interessi gravi sono in giuoco perché al primo scacco io abbandoni la partita; la sorte di centinaia di persone è nelle mie mani ed io me ne riconosco la responsabilità. Fui già troppo debole lasciando che mia madre perseverasse nella via di errori che ha sempre seguita.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Confesso che mi manca il coraggio di annientarla, perché alla sua età non si cambiano le convinzioni nelle quali si è vissuto la vita intera né in un giorno, né in due, e toglierle la direzione dell’azienda sarebbe stato infliggerle un dolore mortale; non per questo però ho dimenticato il mio dovere… Ho cercato di farlo senza danneggiare altri: non vi pare che questo pure sia un’altra forma del dovere? Ora dunque mi rimetterò all’opera e cercherò di ricostruire quello che avevo già fatto: oh, se mi foste vicina e potessi associarvi a me nell’adempimento di questo compito, il più alto a cui un uomo possa pretendere; il bene del prossimo! Sono certo che vi ci dedichereste con entusiasmo e chi sa quanto profitto ne ricaverebbero i bisognosi!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mah! Del resto, quando si vuole, il bene si può fare dappertutto e, spesso, ci sono da soccorrere certi mali segreti assai peggiori di quelli che si incontrano nei tuguri dove si muore di fame… Così, anche là dove siete, non mancheranno le occasioni di rendervi utile… Questo, vedete, è il miglior rimedio contro la noia ed il malcontento di sé, dai quali tante volte mi avete domandato di guarirvi. Vi lascio meditare su questo mio suggerimento.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo Dallo stesso alla stessa Ponte a Serchio Grottanera Carissima, ho qui davanti a me sullo scrittoio la vostra prima lettera… L’avete riletta voi?Non vi dico quante volte l’abbia riletta io… Se non lo avete fatto, come è probabile, non avete potuto constatare quale prova incontestabile essa sia di ciò che affermavo un giorno, scrivendovi… In questo foglio è proprio tutta l’anima vostra che parla. Vedete, il principio è tuttora incerto, ci si intravede uno sforzo, ma poi, adagio adagio, lo stile fluisce più rapido, le frasi si seguono con una spontanea vivacità, le parole scolpiscono l’idea e nell’ultima paginetta non c’è più traccia né di incertezza, né di sforzo… Quale gioia mi ha procurato una simile scoperta! Dunque quella intimità, quella confidenza che io sogno tra noi, comincia a confermarsi e non c’è più ragione di dubitare di quello che sarà in avvenire!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vi sorprende dunque tanto il non aver mai udito da altri quello che vi dico io? O constatare che gli altri sono tutti d’accordo nel ripetere le stesse cose, mentre io sono solo a sostenere il contrario? Perché sorprendervi di un fatto tanto naturale!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fino ad ora vi siete vissuta in un cerchio ristretto, che dal più al meno è sempre uguale: nulla di straordinario, dunque, che tutto quanto derivava da esso avesse la sua medesima impronta. Però, avete creduto che non ci sia altro all’infuori di quello? Se mai, avreste avuto gran torto, giacché per nostra fortuna cotesto non è che una minima parte e non la più bella, per quanto mostri di vantarsene, di ciò che esiste.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","D’altronde anche voi lo sapete perché lo avete spontaneamente intuito ed è questo il maggiore indizio della vostra superiorità, giacché non temo di sbagliare, affermando che le mie cuginette Nevissano, ad esempio, non hanno mai avuto simili intuizioni. Ah! Con quanta soddisfazione vorrei potervi prendere per la mano e trascinarvi fuori dei salotti parati di magnifiche tende che vietano l’ingresso al sole, lontano dalle terre, nelle quali i fiori perdono il loro profumo, come i frutti il loro sapore, per condurvi a traverso i varii strati, che compongono la società umana!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vedreste allora con quanta varietà, sotto quante forme diverse, la vita si manifesta! Questa è la scuola veramente utile, da cui tutti dovrebbero imparare: vedere da vicino il vero, studiare e analizzare le cause e gli effetti, trovare il filo conduttore che lega le uni agli altri e rendersi un conto esatto e giudicare equamente queste e quelli… Quanta maggiore bontà, quanta più indulgenza si incontrerebbero! Vi assicuro che molti sono cattivi perché non sanno, perché non capiscono: sono pochi quelli che fanno il male perché vogliono il male… Bisogna guardarsi dal cadere in quella esagerazione pericolosa che pretende di condannare tutto e tutto distruggere… Eh!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Accanto al peccato c’è l’espiazione e quando un frutto marcio cade dal ramo, altri maturano al sole. No, non bisogna mai disperare di nulla: un provvido equilibrio governa tutto, e non è il punire che giova, bensì il correggere… Quando si grida, si strepita che la società rovina, precipita, si inabissa, gli è che si guarda in su, ad una parte sola che agonizza e si dimentica che intanto, giù in basso, pullulano nuovi germi sani, dai quali sorgeranno nuove vite, nuovi impulsi, nuovi e più chiari lumi. Coraggio e fede sempre: mi ascolterete, non è vero, Isabella?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non so bene perché vi dico questo: forse perché dalla vostra lettera trapela un senso di scoraggiamento generale… Badate, cacciatelo da voi; esso è un veleno che si infiltra insidiosamente e predispone l’animo ad una fiacchezza dannosa… Scoraggiati, sconfortati, delusi, ecco tutti i buoni pretesti per giustificare agli occhi nostri e degli altri atti che la nostra coscienza, desta, riproverebbe. Abbiate sempre in mente che i pericoli più gravi, contro i quali dobbiamo combattere, sono in noi stessi e, specialmente, in quelle facoltà che possediamo tutti di alterare, a forza di abili raggiri, il vero aspetto delle cose, per ridurlo quale ci conviene meglio: e una volta stabilito sul falso il punto di partenza, fino dove giungerà il logico succedersi delle conseguenze? La predica è abbastanza lunga, faccio punto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Però, badate, ricomincerò presto. Rodolfo «Ha ragione! Come ha ragione!» mormorò Isabella ad alta voce.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tenne ancora un poco gli occhi fissi sulla lettera che teneva in mano, poi lentamente la ripiegò e la depose nel tiretto della sua piccola scrivania. Rimase pensierosa in un atteggiamento di accorata tristezza: attraversava un periodo in cui le afflizioni le piombavano addosso una dietro l’altra. Trovava un conforto ed un sostegno nella sua relazione con Rodolfo, tuttavia non si era ancora potuta decidere a fargli una completa confessione; oltre la propria vergogna, la tratteneva anche un senso di delicatezza a suo riguardo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sapeva che egli era deciso a dimenticare totalmente sé stesso per dedicarsi soltanto al bene di lei e appunto perciò le sembrava doveroso risparmiarlo più che poteva. Dopo la lettura della ultima lettera di Rodolfo però cambiò parere: una leale confessione di ciò che egli forse aspettava già, non sarebbe stata una prova di fiducia che lo avrebbe ricompensato in parte della sua generosa condotta? Sì, voleva dirgli tutto; prima, per non offenderlo con una diffidenza immeritata; poi, per sollevare la sua anima di quel peso doloroso, così grave a portarsi chiuso nel silenzio e nella solitudine.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Già la certezza di possedere l’affetto sicuro e disinteressato di un essere eletto come Rodolfo le aveva fatto penetrare nell’anima un soffio vivificatore, in virtù del quale ella sentiva sorgere in sé una fioritura novella di forze sentimentali e spirituali. Disgraziatamente cotesta espansione delle sue facoltà psichiche era ritardata, ostacolata dalle inquietudini dolorose che la opprimevano. Ora, altre preoccupazioni si erano aggiunte a quelle che ella custodiva in segreto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Da qualche giorno correvano voci allarmanti sul ministero che si riteneva prossimo a cadere, per le interpellanze fatte da alcuni deputati di opposizione, i quali accusavano il presidente del Consiglio dei ministri, Rondani, di aver sperperato i fondi segreti per scopi elettorali e, peggio ancora, per sovvenire alle particolari esigenze della sua famiglia, che viveva in un lusso veramente smoderato, e per il quale non bastavano certo gli averi personali del ministro. Qua e là si faceva anche allusione ad un amico del ministro, ex deputato, che nei loschi affari avrebbe fatto la parte di uomo di paglia, di compiacente istrumento al servizio del capo. Quando Isabella aveva letto queste frasi in un giornale, senza il minimo dubbio pensò che si trattava di suo padre.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rossa dalla vergogna, si lusingò che, come altre volte era accaduto, la burrasca sarebbe dileguata. Però il contegno delle persone che le stavano vicino le fece capire che il pericolo era più grave del solito. Negli ultimi tempi donna Armida Rondani si era recata in cerca di Zerdoni fino due volte durante il medesimo giorno; il padre di Isabella si conservava calmo in apparenza, ma era continuamente in moto; partiva da Roma la sera, per destinazioni che restavano ignote fino alle persone della sua famiglia; ritornava alla mattina, per assentarsi di nuovo nel pomeriggio, dopo aver conferito segretamente col ministro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella indovinava che qualche cosa si macchinava nell’ombra e se ne angustiava, all’oscuro di tutto, immaginando il peggio. Finalmente la burrasca che si era addensata scoppiò: la Banca generale chiudeva i suoi sportelli e dichiarava fallimento! Questa notizia attraversò l’Italia come una folgore: nello stesso tempo gli oppositori del ministero lanciavano in piena Camera tali accuse al ministro Rondani che il Gabinetto fu costretto a presentare le proprie dimissioni.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","In quel giorno, per la prima volta, Isabella lesse un certo sgomento sul viso del padre; erano a colazione quando un biglietto di donna Armida, scritto in furia col lapis, fu consegnato a Zerdoni. La ragazza che lo osservava, lo vide impallidire nel leggere; allora, spinta da un impulso irriflessivo, lo interrogò: «Babbo, che cosa è stato?». «Siamo fritti…» gridò Amilcare gettando il biglietto sgualcito sul tavolo e borbottando una imprecazione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ma che cosa è stato?» chiesero contemporaneamente Erminia ed Isabella. «È caduto il ministero» spiegò brevemente Zerdoni. Isabella volle ricorrere ad uno stratagemma per scoprire di più; simulò di essere tranquillizzata ed esclamò: «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mi avevi fatto quasi paura, se non è che questo!». «Ah! Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se non è che questo?» ripeté Amilcare, cupo nell’aspetto. «Ne sono caduti tanti: uno di più uno di meno…» «Taci: non sai quello che ti dici!» urlò Zerdoni quasi fuor di sé per l’ira improvvisa; poi mutò in una bestemmia le parole imprudenti che stavano per sfuggirgli e si chinò sul piatto fingendo di mangiare. Isabella adesso sapeva; l’esperimento era riuscito: la collera di suo padre rivelava meglio d’ogni altro che egli non era estraneo agli avvenimenti successi.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il solo dispiacere per l’amico non lo avrebbe turbato a tal segno; Isabella conosceva troppo l’egoismo di suo padre per non esserne certa. Forse era vero o almeno era vera una parte di quello che dicevano i giornali e la gente: quali imbrogli, quali inconfessabili raggiri si nascondevano sotto quei misteri dei quali si circondava suo padre? E tutto era fatto per procacciarsi denari, più denari, onde poter fare sfoggio di lusso, abbondando nel superfluo per crearsi, con apparenze menzognere, puerili soddisfazioni di vanità!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella faceva tali riflessioni mentre la colazione affrettata finiva in un silenzio generale. Appena ebbe inghiottito l’ultimo boccone, Zerdoni si alzò ed uscì frettolosamente, dopo aver indirizzato un breve cenno di saluto alla sorella ed alla figliuola. Subito anche questa si ritirò nelle sue stanze; da qualche giorno un invincibile abbattimento le toglieva tutta la sua energia: in quello stato gli era mancato fino la forza di scrivere a Rodolfo, il quale aveva già scritto tre volte senza ottenere risposta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Anzi nelle ultime righe che le aveva inviate trapelava una inquietudine, che la ragazza si sentiva in obbligo di dissipare. Gli scriverò subito, disse fra sé, sedendo svogliatamente davanti allo scrittoio. Ma le idee non venivano: sentiva nella testa un vuoto strano, non riusciva a trattenere i pensieri che comparivano e scomparivano senza lasciarle il tempo di precisarli.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa scrivere a Rodolfo? Poteva ella parlargli di suo padre? Dirgli i suoi sospetti, le sue ansie; aveva ella il diritto di rivelare segreti che non le appartenevano?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E poi le ripugnava di esporre certi giudizi sul padre suo… Picchiarono all’uscio e la cameriera venne ad avvisare la signorina che il conte Leporano chiedeva di parlarle con urgenza. Il primo impulso di Isabella fu di rispondere negativamente, ma si ravvisò e dette l’ordine d’introdurlo nel salotto grande. Senza rendersi ragione del perché, non aveva voluto riceverlo nel suo salottino particolare; preferiva vederlo di là, dove il colloquio avrebbe avuto un aspetto meno intimo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Cambiò rapidamente con un vestito da passeggio la vesta da camera che indossava e andò a raggiungere il visitatore. Che cosa significava questa sua inaspettata venuta? Giulio si ravvedeva forse?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non le sembrava probabile e perciò non sapeva a che cosa attribuire questo nuovo passo di Leporano Nel salotto il conte aspettava, ritto, stringendo fra le mani, coperte di grossi guanti di pelle, il cappello alto di felpa nera. Quando Isabella entrò, egli le fece un profondo inchino: nel rialzare il capo, una vampa di rossore gli infiammò il viso e inturgidì le vene sulla fronte calva. Con una sorpresa, che si guardò bene dal palesare, Isabella notò nel contegno del vecchio un imbarazzo ed una agitazione insieme che non sapeva spiegare.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con un gesto alquanto altero ella lo invitò a sedere, mentre molto calma e fredda gli chiedeva: «Una comunicazione urgente, signore?». Leporano non rispose subito; guardò intorno, con una espressione interrogativa, di cui Isabella capì immediatamente il significato. «Nessuno ci ascolta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella può parlare liberamente.» L’altro allora raccolse tutta la sua audacia, ma il pretesto sul quale aveva fatto assegnamento per carpire alla ragazza un secondo colloquio, pretesto che prima gli era sembrato efficacissimo, gli appariva adesso di una meschinità ridicola; senza dubbio i grandi occhi che lo fissavano scoprirebbero subito l’inganno: come salvarsi? E pure una soluzione ci voleva; dal giorno in cui aveva avuto luogo il suo primo abboccamento con Isabella non aveva più avuto pace. La immagine di lei non lo aveva più lasciato; quell’ora passata insieme, quell’ora nella quale egli aveva veduto il bel viso accendersi di sdegno o impallidire di dolore aveva esaltato la sua folle passione fino a rendergliela intollerabile.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Soffriva davvero, in una febbre continua di desiderii insensati; più volte lontano da lei si era acerbamente rimproverato di non aver saputo mettere a profitto quell’occasione unica; in altri momenti invece pensava che tutto sarebbe stato inutile e decideva di partire, si proponeva di tentare con tutti i mezzi di sfuggire a quella ossessione. Dichiarò a Giulio che non voleva più immischiarsi in quella faccenda, che se la cavasse da sé come poteva; poi, l’indomani ritornò da lui ad offrirgli i suoi servigi, torturato dal bisogno irresistibile di rivedere Isabella. E poiché Giulio, indovinata l’intenzione che lo riconduceva, per facilitargli la via, finse di essere preoccupato della condizione di Isabella, Leporano subito colse la palla al balzo e propose di fare un altro tentativo presso la ragazza, per indurla ad accettare i soccorsi che le sarebbero stati necessari.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Adesso però, sotto il chiaro sguardo di Isabella egli si confondeva, non trovava più abbastanza plausibile il motivo della sua visita e soprattutto sentiva che non avrebbe mai osato mettere in esecuzione il piano audace che aveva tanto spavaldamente concepito la notte precedente, fra il tintinnio dei bicchieri colmi di champagne e le carezze procaci di Nerina Soupier, la bella canzonettista che manteneva. E pure Isabella gli stava dinanzi in un’attitudine semplice ed il suo viso era forse meno rigido dell’usato, ma nella gran dignità dell’aspetto c’era una forza misteriosa che lo intimidiva e lo soggiogava. Non potendo serbare più oltre un silenzio che cominciava a diventare inesplicabile, il vecchio si sforzò di parlare.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Signorina, avevamo sperato che la riflessione vi avrebbe consigliato a non respingere totalmente le offerte che vi furono fatte, anche se esse non corrispondono a quello che eravate in diritto di pretendere…» «Non vi capisco bene» disse Isabella con un lampo di sdegno negli occhi. Leporano non sapeva più come proseguire; goccioline di sudore gli spuntarono sulla fronte e la gola gli si contraeva in maniera da non lasciargli articolare una sillaba. Balbettò: «Venivo per conoscere le vostre intenzioni… definitive, per sapere quale era la vostra risposta decisiva…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella lo interruppe. «Le mie intenzioni? La mia risposta?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma quale risposta devo dare io? Non fu già tutto definito l’ultima volta? Non mi portaste voi la risposta che regolava chiaramente la situazione?» «Forse io mi espressi male, se voi avete creduto che tutto fosse definito.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio, è vero, mi aveva incaricato di farvi sapere che egli si trovava nell’obbligo penoso di rifiutare un matrimonio che…» «Dunque» gridò Isabella con irrefrenabile violenza, «non è tutto detto con ciò? Dal momento che il signor Bessardi» soggiunse ella, dando alla sua voce un ineffabile accento di disprezzo, «considera inopportuno compiere il suo dovere di onest’uomo onorato, non c’è niente più da aggiungere.» «No» insisté calorosamente Leporano, «no, perché se egli non crede di potervi sposare, forse per il bene di entrambi, non intende abbandonarvi nelle difficoltà che non mancheranno…» «Non una parola di più, conte, questo riguarda unicamente me. Colui che ha rinunziato a fare la sola cosa che gli spettava, perde ogni diritto di intervenire in altro modo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Da quando le sue labbra hanno pronunciato il “no” con cui infrangeva tutti i suoi doveri più sacri, io ho cessato di conoscerlo, io ho dimenticata la sua esistenza… È il meglio che potessi fare per me… e per lui. Or bene, ditegli a nome mio che sbaglia assai se mi suppone capace di accettare aiuti da estranei; capisco che egli vorrebbe tranquillizzare la sua mezza coscienza con un abile compromesso… ma io la penso diversamente: o tutto o nulla… Al tutto egli ha già replicato, e poiché desidera ora da me una risposta, riportategli questa: nulla, nulla da lui a qualunque costo.» Isabella si era animata parlando, i suoi occhi scintillavano, fra le labbra compariva il candido smalto dei denti: Leporano la contemplava abbagliato e dal fondo del suo essere scaturì furioso un impulso improvviso che lo sollevò, lo spinse verso la ragazza irresistibilmente. Mentre egli le afferrava le mani, che essa aveva lasciate ricadere inerti, un barlume di ragione gli dette la forza di mascherare quel trasporto sotto la sola apparenza che potesse renderlo accettabile.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Scusate, signorina, voi non potete dubitare della mia sincerità… Se io ho accettato la missione che adempio oggi presso di voi, è stato nel solo scopo di potervi essere utile prima o poi… Non posso tollerare l’idea di sapervi sola, esposta al pericolo che vi sovrasta. Se non volete accettare nulla da Giulio, valetevi di me… Permettetemi di dedicarvi la più completa, la più assoluta devozione ispirata al maggiore rispetto… sì, la mia devozione…» balbettava sempre più smarrito; ma Isabella che lo aveva ascoltato, sopraffatta dalla sorpresa di quell’inaspettato cambiamento, si riebbe e, liberando le sue mani dalla stretta che le teneva prigioniere, scattò in piedi esclamando: «Vi ho detto, signore, che non entra nelle mie abitudini rivolgermi a degli sconosciuti, e voi per me…». Non poté continuare; con una forza subitanea Leporano le cinse la vita e la trascinò accanto a sé sul sofà, mormorando affannosamente: «No, no, ascoltatemi… Voglio dirvi quanto vi amo…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Violentemente la fanciulla si divincolò e, pallida, furente, gridò: «Lasciatemi! Ah! Per questo siete qui?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Avete gettato la maschera finalmente? Vi eravate forse messi d’accordo voi due, degni l’uno dell’altro? Ebbene, avete sbagliato tutti e due, avete sbagliato, perché io vi scaccio tanto l’uno che l’altro e vi impongo di non ardire mai più – mai più, intendete?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","– di comparirmi davanti… Andatevene voi, voi che non avete avuto scrupolo di introdurvi in casa mia con la frode per insultarmi… Uscite subito o chiamo gente…». Invano Leporano alzava le braccia per protestare, per far udire una parola di discolpa: Isabella, come fuor di sé, non gli badava; suonò il campanello con impeto, e proprio nello stesso momento in cui la cameriera apriva l’uscio del salotto, le giunsero all’orecchio le parole che Leporano mormorava ripetutamente a bassa voce in modo da non essere udito dalla donna: «Avete torto, mi avete male interpretato: io… io volevo chiedervi la grazia di diventare mia moglie». Come se un colpo sul capo l’avesse fatta cadere tramortita, Isabella rimase stupefatta, immobile.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Già da qualche minuto Leporano era uscito dietro la cameriera, ed ella non pensava a muoversi. Ma aveva udito bene? Leporano le chiedeva di sposarla?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Era mai possibile? O piuttosto non faceva parte anche questo della ignobile commedia che i due avevano combinato fra loro? C’era anche un’altra spiegazione: vedendosi scoperto, essendosi accorto che ella aveva indovinato lo scopo ignobile del suo falso interessamento, quel ributtante vecchio, sì o no d’accordo con l’altro, aveva ricorso ad un’abile scappatoia per prepararsi una ritirata onorevole… Isabella si andava sempre più confermando in una tale convinzione, che rese maggiore la sorpresa che l’attendeva l’indomani mattina.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Entrando nella sala da pranzo per la colazione, ella scorse nel vano della finestra suo padre in grande ed animato colloquio con la sorella Erminia. Al suo comparire i due tacquero, poi, dopo essersi scambiata un’occhiata d’intelligenza, le si avvicinarono, sorridendo, lieti in viso, dando segni d’una viva compiacenza. Siccome Isabella li interrogava con lo sguardo, Amilcare si levò dalla tasca una lettera dicendole: «Prendi… leggi…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Era un biglietto di poche righe, con il quale il conte Leporano chiedeva una udienza particolare al signor Zerdoni, per un affare di premura. «Ebbene?» domandò Isabella nel restituire il biglietto. Zerdoni stette un poco prima di rispondere e la sua faccia tanto ilare ad un tratto si accigliò: «Gli ho risposto subito che lo aspettavo nel mio studio alle dieci…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ed è venuto?» «È venuto.» «E voleva?» «Chiedermi la tua mano.» Isabella non poté frenare un gesto di maraviglia: si era dunque ingannata? Leporano parlava seriamente? Ne ebbe una momentanea impressione di sollievo: il pensiero dell’ingiuria che le era stata fatta e che ella attribuiva alla triste condizione in cui era, giacché senza di ciò costui non avrebbe osato tanto, le aveva dato la impressione di essere caduta in un avvilimento completo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La domanda di Leporano cancellava tutto e l’espressione di letizia che trasparì dai suoi occhi venne attribuita da Amilcare e da Erminia a ben altra causa. «Sei contenta, eh?» gridò allegramente, rasserenandosi, il primo, e la seconda, senza dar tempo alla nipote di spiegarsi, esclamò: «Sfido io ! È una fortuna insperata… Un titolo, una ricchezza colossale…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Una fresca età» soggiunse Isabella con ironia. Seguì un silenzio gelido: Erminia rimase a bocca aperta, fissando intontita la ragazza. Amilcare corrugò le sopracciglia e si morse le labbra per trattenere le parole che stavano per sfuggirgli.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Costringendosi a dissimulare la collera che lo aveva invaso, dichiarò con voce che invano voleva rendere calma: «Adesso tocca a te decidere, puoi prendere tempo per riflettere; dal canto mio, mi limiterò a darti un solo ammonimento: ricordati che per una ragazza senza dote ai giorni nostri…». «Non c’è da esitare!» disse impetuosamente Erminia. Molto calma, Isabella ribatté con prontezza: «No, di certo: la impossibilità della cosa salta subito agli occhi».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Sei matta!» urlò quasi Erminia Zerdoni. Suo fratello finse di non aver udito; si era seduto a tavola e mentre spiegava il tovagliolo ripeté: «Resta dunque inteso, Isabella, che desideri qualche giorno per riflettere». «Veramente, babbo, è addirittura inutile: ti posso dire fino da ora…» Non poté seguitare: Zerdoni aveva preso il campanello e lo scuoteva violentemente, gridando al servitore accorso: «Serviteci, eh?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ho una fame indiavolata…». Durante il pasto non fu più fatta la minima allusione a Leporano; soltanto al momento di uscire, quando già stava per richiudere l’uscio dietro di sé, Zerdoni si voltò verso la figlia e mentre tutta la sua fisionomia, il tono della voce esprimevano occulte minacce, ripeté: «Rifletti, eh? Rifletti…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E scomparve. Allora Erminia si accostò alla ragazza, sempre seduta al suo posto a tavola e, alzando le braccia al cielo, cominciò a dar sfogo al suo stupore. «Isabella, ma è proprio sul serio che penseresti di rifiutare la proposta che ti è stata fatta?» «Proprio sul serio» rispose Isabella molto annoiata, sebbene rassegnata a subire l’inevitabile valanga di parole che la zia si disponeva a rovesciare su di lei.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Non lo posso credere…» «È naturale che tu non lo creda» replicò Isabella marcando il “tu”. «Come sarebbe a dire?» riprese accalorandosi Erminia. «Non c’è nessuno che lo crederebbe, figliuola mia, a meno di… a meno di avere il cervello a rovescio… Ma che si scherza?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Trovare un marito che vi offre la ricchezza, uno dei primi posti nella società… Non sai che tutti ti invidieranno?» «Ah! Sì?» fece Isabella incredula. «Sì?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Altro che sì. Io so di positivo che la madre di Sofia Cappanti ha messo sossopra mezzo mondo per tentare di combinare un matrimonio tra la figlia e Leporano.» Isabella alzò le sopracciglia e la sua faccia assunse una espressione di tale meraviglia, che l’altra se ne accorse subito. «Te ne sorprendi?» «Sofia è anche più giovane di me; non è nemmeno povera…» «Non è neanche ricca, però, e dietro a lei ci sono altre tre ragazze che aspettano in convento la sistemazione della sorella maggiore per uscirne… E ti immagini che, con i tempi che corrono, per una madre sia un piccolo pensiero aver quattro figlie da maritare?» «No, ma non mi pare una buona ragione per gettarle…» «Taci!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Taci!» interruppe Erminia in atto scandalizzato, «stai per dire qualche colossale sciocchezza… Ah! Secondo te è come gettarla nell’immondizia, dare una figliuola ad un uomo che possiede i milioni e il titolo di Leporano? Sarei curiosa, in verità, di conoscere quali sono i vantaggi di un matrimonio secondo la tua opinione… Benone, benone… Però vorrei che tu domandassi a Sofia ed a sua madre, che cosa farebbero esse, trovandosi al tuo posto!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Davvero, bimba mia, non capisci un’acca della vita, tu!» «Io capisco che il conte Leporano non ha né fisicamente né moralmente una sola qualità che possa piacere. Per di più è vecchio…» «Ti ho forse detto che devi innamorartene?» «Mi hai detto di sposarlo.» «E ti sembra la stessa cosa?» Gli sguardi delle due donne si incontrarono e rimasero fermi gli uni negli altri, come se volessero oltrepassare quella barriera esteriore per penetrare fino in fondo all’anima. Intanto Erminia proseguì: «Cara mia, un marito va considerato come un marito, non come l’eroe di un romanzo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Bisogna pensare che egli rappresenta il sempre, la vita quotidiana, che egli è la base sulla quale dobbiamo appoggiarci per fare la nostra strada nell’avvenire… Mi intendi?». «Sì, e per conseguenza ritengo indispensabile fare un esame scrupoloso per assicurarsi che questo marito, nel quale si compendia l’avvenire, il sempre, come dici tu, la vita quotidiana insomma, che questo marito abbia per quanto più è possibile, la maggiore affinità di carattere, di intelligenza, di educazione, di idee, di gusti con la donna che sposa. Ora domando io, che cosa può esserci di comune fra una donna come me ed un uomo come il conte Leporano!» «Eh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","L’affinità si trova sempre, quando questo marito vi colloca in una casa sontuosa, vi dà carrozze e cavalli, vestiti, gioielli; quando vi fa diventare una delle prime dame, dinanzi alla quale tutte le porte sono spalancate e tutte le schiene curve. Mentre la più grande affinità fa presto a scomparire, quando i due sposi meglio appaiati sotto ogni rispetto, sono obbligati a lesinare sul pranzo e sulla cena, quando le privazioni e gli stenti regnano!» «Dunque, non ci sono che questi due estremi nella vita? E non vi è altra felicità fuori di quella procurata dalla vanità soddisfatta?» mormorò Isabella quasi, più che interrogare la zia, ella rivolgesse cotesta domanda alla propria coscienza.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Però anche Erminia aveva udito, e alzando le spalle in atto di condiscendente compatimento, le rispose: «Ho paura che tu viva troppo di sogni… Attenta al risveglio, bimba; ricordati che la realtà è una sola, cioè questa: ognuno pensa a sé e la saggezza consiste nel sapersi accaparrare la parte più grossa nella mensa che ha nome: vita. E poi fino a che si appartiene ai forti, ai potenti, tutto ci è lecito e permesso; guai però a cambiare la carta e schierarsi fra i ribelli, che in sostanza altro non sono che caduti… Non vi è pietà da sperare allora…». Isabella tacque: non poteva fare a meno di ammettere che nei discorsi di Erminia alcun che di vero c’era; molti fatti osservati da lei non concordavano perfettamente con le conclusioni alle quali era giunta la zia?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Essere ricchi e potenti non era l’aspirazione che aveva riscontrato in tutti e dovunque? Pensò a Rodolfo… vi erano delle eccezioni; la regola però era quella… E se Erminia la consigliava già tanto caldamente di accettare Leporano, che cosa non avrebbe ella detto, sapendo il vero stato delle cose? A malgrado tutto provava un senso di riconoscenza per la generosità di quell’uomo che, non ignorando nulla, pure non esitava ad offrirle protezione ed aiuto, nel solo modo che ella potesse onorevolmente accettarli.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E la sua creatura avrebbe un nome, nascerebbe nelle ricchezze, crescerebbe fra il rispetto e la considerazione… La sera stessa anche la sua vecchia nutrice, sua unica confidente, le ripeteva le medesime cose. Dopo averla aiutata a spogliarsi, mentre Isabella si raggomitolava nel letto, la vecchia, conservando un’antica abitudine contratta fino dall’infanzia della fanciulla, le accostava le lenzuola e le coperte intorno al collo, coprendole accuratamente le spalle. E nel frattempo parlava, in un improvviso scatto di gioia per la domanda di matrimonio fatta da Leporano: la salvezza!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Era la salvezza di quella creatura che amava come una figlia, quindi non riusciva a capire, né voleva persuadersi che Isabella pensasse diversamente. «Tu disconosci la bontà della Provvidenza!» gemeva la vecchia. «Dopo l’azione fatta da quel birbante, che cosa vuoi sperare di meglio?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Anzi, chi avrebbe osato sperare tanto? È un vecchio, sì, è vero… Guarda, voglio ammettere anche che il boccone sia amaro, molto amaro… Ma, Isa mia, i peccati devono essere espiati; e forse il Signore Iddio ti manda questo uomo per castigare te e salvare l’innocente che non ha colpa di nulla. D’altronde che cosa vuoi fare tu sola?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Perché non devi contare su alcuno, sai? Tuo padre sarà inflessibile per te; tua zia… agirà secondo il suo tornaconto e tu resterai colla tua creaturina sulle braccia, senza sapere dove trovare un rifugio per lei e per te… Se tu accetti di…» «Sì, sì, ho capito» disse Isabella, con impazienza, «ci penserò; ora lasciami… Ho sonno.» Scambiata la buona notte, la vecchia spense la candela e si ritirò. Isabella rimase con gli occhi spalancati, fissi sulla fioca luce del lumino da notte, che ardeva sotto un globo di vetro celeste pallido.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La ragazza pensava, pensava… la ripugnanza provata nel primo momento per un moto istintivo del suo essere, il rifiuto dettato dal ragionamento, dall’esame imparziale del fatto, cominciavano a vacillare corrosi poco a poco dal veleno infiltrato dagli argomenti di Erminia e della vecchia Ernesta. Ciò che li rendeva pericolosi è che ambedue erano sincere nel falso: l’una colla sua rozza mente incolta, incapace di distinguere oltre le apparenze; l’altra ugualmente ignorante e completamente traviata dall’educazione e dal genere di vita adottato. Esse ragionavano come potevano e ciascuna, dal proprio punto di vista, esponeva ragioni giuste, alle quali dava anche maggior valore la loro conformità con quello che sembrava legge comune.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con terrore Isabella si sentiva trascinare da quel cumulo di forze riunite: influenze dell’ambiente, esempi, massime apprese; capiva confusamente che, cadendo, ella abdicava alla sua dignità, alla sua rettitudine; ma troppo giovane, troppo sola, ancora non possedeva la salvaguardia delle convinzioni incrollabili, né l’aiuto della esperienza per scegliere la via più retta. Ella attraversava una crisi, nella quale, a seconda delle influenze che avrebbero agito su di lei, poteva perdersi irremissibilmente o ascendere ad un grado di incontestabile superiorità. Invocava disperatamente la luce, che la rischiarasse nella oscura lotta che si combatteva nella sua coscienza; giacché nel fermento dei sentimenti non distingueva più quali fossero i suoi doveri reali verso di sé, verso la creatura sua e quali quelli fittizi, frutto della falsità e dei pregiudizi… Ad un tratto un lampo le balenò in mente: balzò dal letto, accese il lume, corse allo scrittoio, prese carta, penna e con la mano tremante, ma senza una esitazione, né una interruzione, scrisse tutto a Rodolfo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo ad Isabella Grottanera Mi sono addirittura precipitato al mio scrittoio per rispondere senza perdere un minuto alla vostra lettera; ma il compito che mi sembrava facile, ora, nel tumulto delle idee e delle emozioni, mi riesce impossibile. È più di un’ora che sto qui con la testa fra le mani impotente a sedare il furioso disordine della mia mante… Non posso! Non posso!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Bisogna che mi rinunzi, che aspetti di essere più calmo; adesso mi limito a dirvi questo: guardatevi dal commettere quello che non esito a qualificare un delitto… Rifiutate, rifiutate la offerta di quell’uomo… Vostro figlio, che dovrà essere degno di voi, ve ne sarà grato un giorno! Rodolfo A poche ore di intervallo Isabella riceveva una seconda lettera di Rodolfo. Carissima, avete ricevuto, non è vero, le poche righe incoerenti che vi ho spedito poco fa?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","L’atroce paura di non essere in tempo mi metteva fuori di me e poco è mancato che non sia saltato nel primo treno in partenza per Roma onde liberarmi da quel dubbio angoscioso. Ma poi ho riflettuto che la vostra lettera terminava così: “Mi asterrò dal prendere qualunque determinazione fino a che voi non abbiate parlato. Decidete per me”, e mi sono tranquillizzato: anche se dovessero tormentarvi con premure per ottenere da voi una risposta, manterrete la promessa fatta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E poi se fossi partito avrei potuto parlarvi? Tutti gli ostacoli che avrei incontrato, grazie alle così dette convenienze sociali, a mala pena mi avrebbero forse concesso di scambiare con voi qualche parola furtiva in presenza di indifferenti. No, no, scrivendovi almeno sono libero di esprimere ciò che sento… Dalla mia precedente vi sarete fatta un’idea approssimativa della straordinaria agitazione in cui mi ha gettato la notizia che mi avete comunicato.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ho impiegato queste ore di intervallo a fare una lunga passeggiata in campagna: l’esercizio violento, l’aria, la solitudine mi hanno giovato moltissimo ed ora posso ragionare con la mente calma e lucida. Comincio col ripetere la identica parola che vi ho già indirizzata prima, nell’impeto subitaneo della protesta sgorgata dall’animo mio indignato: rifiutate! Rifiutate!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Prima però di trattare questo argomento, permettetemi di mandarvi la espressione della mia gratitudine per la confidenza assoluta che mi avete finalmente accordata. Oh! Come lo aspettavo questo momento di intima, ineffabile compiacenza!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La gioia che ho gustato è stato il compenso maggiore che io potessi desiderare. Il mio vigile affetto ed il caso mi avevano già rivelato il vostro segreto; ma per parlarvene aspettavo la vostra autorizzazione e la aspettavo con doppia ansietà, giacché essa rappresentava ai miei occhi la prova suprema della vostra fiducia, finalmente ottenuta. È proprio sul serio che mi domandate “non so come mi giudicherete?” Spero che non mi farete il torto d’immaginare che il mio giudizio possa differire da quello che è implicitamente contenuto in questo periodo della vostra lettera che copio testualmente: “In quanto a me non mi considero affatto decaduta nella mia propria stima, e sebbene riconosca di aver fallito, non riesco a persuadermi che sia giusta e proporzionata la condanna che dovrò subire non appena il mio stato sarà palese”.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! No, Isabella cara, non avete demeritato la vostra stima, né quella dei giusti; l’aver corrisposto, con un completo abbandono, all’amore di un uomo che credevate sincero ed onesto, voi libera da ogni altro vincolo, non vi avvilisce, non vi degrada; forse, educata diversamente, sareste stata in grado di difendervi meglio dalle insidie della vostra debolezza e dagli inganni altrui. Però, se fino ad ora voi meritate tutto il rispetto dovuto alla sventura e non il biasimo della colpa, badate, un passo solo sarebbe sufficiente per cambiare tutto… un passo solo e cioè: sposare il conte Paolo Leporano!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ho capito che, nel grande turbamento della vostra coscienza, avete momentaneamente smarrito quella giusta misura del bene e del male che è una vostra specialissima dote spontanea. Lo affermate d’altronde voi stessa e lo provano le ragioni che adducete per giustificare davanti a me una incertezza che dà una lontana parvenza di probabilità ad una soluzione inammissibile. Coteste ragioni non hanno servito che a dimostrarmi una cosa sola: quale fitta benda possa stendere sugli occhi più avveduti la falsa logica dei pregiudizi sociali.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Voi credete di sottrarvi ad una posizione detta usualmente falsa, contraendo una unione perfettamente regolare in faccia alla legge e alla società… e non vi accorgete che proprio allora cadreste nel falso. Parliamoci a cuore aperto e lasciatemi essere franco fino alla brutalità. Voi non amate certamente l’uomo che desidera la vostra mano, probabilmente non lo stimate neppure; ad ogni modo è positivo che la prospettiva di concedergli tutti i diritti su di voi offende crudelmente la vostra delicatezza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dal canto suo è facile arguire che egli vi ha proposto il matrimonio perché era il solo mezzo che gli permettesse di soddisfare la senile passione che ha acceso in lui la vostra bellezza. Forse vi maraviglierete della sicurezza con la quale oso fare una tale affermazione e, soggiungo anche, senza il timore di sbagliarmi; ma conosco l’individuo, conosco la sua vita passata, la presente e… mi basta per dedurne le conclusioni precedenti. Stabiliti questi due punti essenzialissimi, lascio a voi la cura di ideare quello che ne saranno le conseguenze.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quando avrete sacrificato il vostro pudore, la vostra sensibilità e sarete costretta a vivere in una perenne menzogna, quando sarete caduta nell’abiezione, diventando il docile istrumento sottomesso ai capricci di un vecchio libertino, quando vi sentirete condannata a soddisfare gli sfoghi di una ignobile libidine, quando avrete perduta la stima di voi stessa e vi sarà negato il diritto di tenere la fronte alta, che cosa penserete della vostra posizione? E confrontandola a quella di oggi, quale delle due vi apparirà falsa, vergognosa? Ma ecco che mi citate un argomento irrefragabile, secondo voi: il figlio che senza di ciò nascerà illegittimo, fuori dalle leggi sociali.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ah! Vi pare invece legittimo il posto che volete fargli occupare? Credete che egli vi sarà grato di acquistargli la legalità di un nome che non gli spetta, disonorando quello che è veramente suo, cioè quello di sua madre?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ed eccolo ad un tratto condannato a crescere inconsapevole nell’inganno, di cui indubbiamente egli risentirà il peso in modo più o meno diretto; siete sicura che un giorno egli non vi rimprovererà l’umiliazione di usurpare cose alle quali non avrebbe diritto? Mi direte che vi potrebbe ugualmente rimproverare per non avergli dato un padre; ed io vi risponderò che non potrà ragionevolmente farlo, perché la colpa non fu vostra; voi tentaste, come eravate in obbligo di fare, sormontando anche le vostre ripugnanze, di ottenere la riparazione che vi era dovuta; vi venne rifiutata… voi non ne siete responsabile. Del resto il nome vostro figlio lo avrà e sarà quello di sua madre, un nome che la dignità della vostra vita e l’onestà della vostra condotta renderanno meritevole di rispettosa considerazione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa potrebbe esigere di più? Egli saprà un giorno che sua madre fu una vittima, che espiò e sopportò nobilmente le conseguenze della parte avuta nella colpa e ciò gliela renderà più cara ancora. Come la giudicherebbe invece, venendo a sapere che essa si è liberata di tutte le responsabilità che lealmente accettate e coraggiosamente sopportate dovevano redimerla, speculando sul suo corpo?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non vi illudete, certi matrimoni valgono quanto la prostituzione e forse meno, giacché per questa ci sono spesso attenuanti che quelli hanno ben di rado. Liberatevi dalle strettoie nelle quali siete vissuta fino ad oggi, Isabella, allontanate da voi la funesta influenza di una morale decrepita e ridicola che conferisce virtù di dogma a massime assurde, riconosciute false dalla ragione e dalla scienza, che accoglie con inesauribile indulgenza tutte le ignominie rivestite d’ipocrisia. Già essa si screpola e rovina qua e là; chi oserebbe, oggi, vilipendere il bastardo che un tempo era oggetto di ripulsione e di obbrobrio?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Almeno una delle tante ingiustizie è cancellata; non dubitate, poco a poco scompariranno anche le altre; la luce della verità sorgerà ad illuminare gli occhi avidi di veder chiaro e le menti aliene dalle tenebre. Anticipate l’opera, precorrete i tempi e fate che la vostra coscienza risorga dall’ombra in cui volevano mantenerla, per accogliere in sé il raggio di quella luce ancora per molti lontana. Interrogatela serenamente ed ascoltate il suo responso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questo mi pare il miglior suggerimento che io possa darvi; i consigli, gli insegnamenti altrui non uguagliano mai la efficacia degli avvertimenti che riceviamo dalla nostra coscienza, come la vera educazione dell’anima è quella che ci facciamo da noi stessi con l’aiuto dell’esperienza. Aggiungo un’altra cosa sola. Se la mia presenza costà potesse recarvi anche il minimo vantaggio, se la vicinanza, rendendo più rapide le comunicazioni, vi sembrasse opportuna in questo momento, chiamatemi senza esitare.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con la sollecitudine che mi sarà concesso avere verrò e… giacché devo essere franco, ecco: lo desidero tanto, ma non ardisco farlo se prima non me lo permetterete. Rodolfo Dopo aver letto questa lettera, Isabella fu colta da un accesso impetuoso di pianto. Teneva il viso affondato fra le braccia stese sulla spalliera laterale del canapè e tutto il suo corpo era scosso violentemente dai singhiozzi brevi e continui.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Pianse a lungo, poi, poco a poco, le sembrò che le lacrime, che le sgorgavano fitte dagli occhi, sciogliessero il peso opprimente sotto il quale soffocava d’angoscia. Gradatamente il pianto si acquietava e una dolcezza nuova la penetrava tutta; le parole contenute nella lettera di Rodolfo le tornavano in mente e il loro significato si ampliava, acquistava proporzioni grandiose di una evidenza indiscutibile. Una gioia profonda nasceva in lei, con la certezza di essere in procinto di riportare una grande vittoria.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La sua anima, la sua intelligenza si innalzavano, si allargavano per accogliere la rivelazione solenne di una nuova morale più alta, più nobile, più equa di quella che aveva prodotto il trionfo della ipocrisia e della menzogna. Dalle espressioni di Rodolfo balzava fuori tutta un’onda di sentimenti, di idee nuove simili ad una legione gigantesca sorta a scacciare la folla dei pigmei rachitici. Era l’alba promettente di uno splendido meriggio; l’avvento della nuova fede confortatrice, il compenso meritato da una società che progredisce e che si vede considerata per quello che vale.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non più il fanciullo che si premia o si castiga, ma l’uomo che si corregge col ragionamento e con la persuasione. Isabella andava ripetendo tra sé: Dunque avevo ragione di soffocare tra queste mura, tra questa gente che si crede tanto in alto! C’è un altro modo di pensare, di sentire, di giudicare, superiore ai loro meschini calcoli egoistici… Ah!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Finalmente esco dalla fogna e respiro al sole. In un accesso di allegrezza, preparò il telegramma da spedire a Rodolfo: Venite. Niente altro: bastava quella sola parola a spiegare tutto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Chiamò la sua affezionata Ernesta e la incaricò di portarlo subito al telegrafo; poi, mentre quella era sul punto di uscire, le domandò: «È uscito il babbo?». «No, non ancora.» Infatti era sempre presto e Zerdoni, abitualmente, non usciva di casa prima delle nove suonate. Isabella non volle indugiare a mettere ad effetto la decisione presa: andò risolutamente a bussare alla porta dello studiolo del padre.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questi dall’interno chiese: «Chi è?». «Io» rispose Isabella. Si udirono i passi di Zerdoni che si avvicinava alla porta sempre chiusa, poi la sua voce interrogò una seconda volta: «Tu, Isabella?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa vuoi?». «Vorrei dirti una parola, ma sei occupato, pazienza, tornerò…» «No, no, aspetta; tu puoi entrare.» La chiave girò nella serratura e lo scatto della molla annunziò che la porta si apriva. Nell’entrare Isabella fu quasi acciecata dal fumo denso che empiva lo studio; un accesso di tosse le impedì di parlare.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«C’è un po’ di fumo…» disse Zerdoni in tono forzatamente spigliato, «ho dovuto bruciare certe carte…» «Potevi aprire la finestra» replicò Isabella, rauca ancora per la irritazione della gola. «Ci sono quelle finestre là così addosso» spiegò l’altro, «mi avrebbero visto e coi tempi che corrono bisogna stare in guardia…» Bisogna stare in guardia, ripeté fra sé, con un senso di intima pena la ragazza, e subito ricordò gli attacchi avvenuti di recente contro Rondani e gli amici di lui. Qualche rapporto doveva pur esservi fra quelli e la distruzione di quelle carte.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! Come lo sentiva che i suoi dubbi erano fondati! Domandò con apparenza tranquilla: «In guardia di che cosa?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa temi?». «Eh! Una perquisizione è presto fatta…» «Non si perquisisce senza un indizio grave» insisté Isabella, diventata pallida.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Zerdoni le lanciò uno sguardo sospettoso e in tono brusco, che manifestava la volontà di cambiare discorso, chiese: «Mi volevi parlare? Avanti dunque, ché ho poco tempo da dedicarti…». Isabella, senza rivelare l’intimo turbamento, acconsentì ad entrare subito in argomento: a che giovava a tentare di scoprire quello di cui era assolutamente sicura?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Sono venuta per pregarti di comunicare la mia risposta al conte Leporano. Sono già quattro giorni che aspetta!» «Non se ne è lagnato.» «Non importa: mi pare un dovere di cortesia da parte nostra non prolungare l’attesa, tanto più…» «Tanto più?» «Quando…» «Taci: basta!» «No, babbo, gli dirai…» «Taci… taci dunque!» «… che rifiuto!» dichiarò con voce ferma Isabella, non tenendo alcun conto delle interruzioni minacciose fatte da suo padre. «Io non riferirò questa risposta» disse Amilcare, stringendo i pugni, acceso in volto da un impeto d’ira.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«In questo caso gliela manderò io stessa» soggiunse pacatamente Isabella. «Te lo proibisco!» urlò Zerdoni. «Oltrepassi i limiti dei tuoi diritti, babbo…» Padre e figlia si fissarono: davanti alla calma di questa, il primo sentiva aumentare la sua collera: il timore di trascendere o di peggiorare la situazione lo indusse a frenarsi.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fece qualche passo per la stanza, quindi venne a fermarsi in faccia alla figliuola, che non si era mossa. «Quando una ragazza» prese a dire, sforzandosi di parlare calmo, «priva di mezzi ed abituata a fare la vita comoda che conduci tu qui ha la insperata fortuna di poter fare un matrimonio come quello che capita a te, non ha il diritto, intendi? Non ha il diritto di rifiutare.» «Chi lo dice?» «Io.» «Io invece sostengo il contrario: per l’appunto in questo caso credo che valga più la mia affermazione di qualunque altra.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Del resto tu fai allusione alla mia vita ed io ti rispondo che non sono io che l’ho scelta; mi ci sono trovata e mi ci sono adattata, ciò non vuol dire però che io non saprei anche adattarmi a vivere altrimenti. Ad ogni modo non farò mai un matrimonio per calcoli d’interesse, di questo non mi disapproverai, spero?» Zerdoni aveva ascoltata la figlia con un ghigno ironico; oramai la collera si era totalmente impadronita di lui ed esasperato dal contegno irremovibile della ragazza, urlò: «Sei un’ingrata! Dopo tutti i sacrifizi che ho fatto per te, ora vieni a farmi la sprezzante, la indifferente!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma io sono stufo! Stufo!» proseguì con l’incoerenza speciale di chi si abbandona all’ira. «Ne ho abbastanza e tu sposerai Leporano per amore o per forza… Sono io che te lo assicuro…» Isabella non stimò opportuno insistere in quel momento: vedeva che suo padre non era più padrone della sua volontà, temette più per lui che per sé di spingerlo a qualche eccesso deplorevole e preferì tacere.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fu bene: Zerdoni, davanti a quel silenzio significativo, ritrovò un barlume di ragione e intravide la necessità di interrompere una scena che minacciava di finir male per tutti. Borbottò sottovoce molto in fretta: «Per oggi basta così, ripiglieremo questo discorso in un altro momento: non c’è premura. D’altronde dobbiamo anche aspettare Rondani per avere il suo parere».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella non seppe trattenersi dal dire: «E che cosa c’entra Rondani? In certe faccende intime gli estranei…». «Rondani non è un estraneo» ribatté Zerdoni, mentre un sorriso indefinibile schiudeva fugacemente le sue labbra, «egli è tuo compare, ti ha sempre dimostrata molta benevolenza, senza contare tanti altri obblighi che ci impongono dei doveri di gratitudine verso di lui…» «Vorrei sapere di quale specie sono questi obblighi che io non conosco…» «Finiamola una buona volta con questa contraddizione sistematica» gridò Zerdoni ripreso nuovamente dall’impazienza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ho detto che bisogna consultare Rondani e se lo ho detto gli è che ci ho le mie ragioni. E non sono obbligato di raccontarle a te… Tu devi obbedirmi e basta!» «Mi permetto di avvisarti per l’ultima volta che la mia obbedienza ha un limite. Consultiamo pure Sua Eccellenza: però fino da ora ti dichiaro che nessuna forza umana mi potrà costringere a sposare Leporano…» Prima che Zerdoni avesse tempo di aggiungere una sola parola, Isabella era scomparsa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Lasciando lo studio essa dovette riconoscere con una specie di orrore l’avversione che le ispirava suo padre. Adesso ella capiva chiaramente quello che in altre circostanze aveva già provato, senza volerlo analizzare, per lo spavento della scoperta alla quale, adesso, era vano tentare di sfuggire Molto addolorata, ella camminava sollecita per correre a rifugiarsi nella solitudine; giunta in fondo al corridoio che doveva attraversare, distratta dalle sue gravi preoccupazioni, dimenticò di fare attenzione ai tre scalini che doveva scendere. Sbadatamente seguitò ad andare avanti in fretta, sporse il piede per fare il passo, incontrò il vuoto e, perduto improvvisamente l’equilibrio, cadde bocconi, con le braccia stese, mentre le sfuggiva un grido acutissimo, che echeggiò in tutta la casa.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Le persone di servizio, Erminia, Zerdoni accorsero e la sollevarono da terra priva di sensi. La trasportarono sul suo letto, la spogliarono senza trovare tracce visibili di lesioni. Siccome però lo svenimento si prolungava, malgrado i tentativi fatti per rianimarla, fu mandata in cerca di un medico e ricondotto il primo trovato nella farmacia più prossima.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Appena entrato, in poche parole egli venne informato dell’accaduto; dopo aver ascoltato attentamente, si avvicinò al letto dove Isabella giaceva inerte, con le vesti mezzo strappate e la fronte coperta da una fascia bagnata nell’acqua fredda. Dopo averla lungamente esaminata, il medico si rialzò e gettò un’occhiata intorno, come per cercare qualcheduno a cui rivolgersi. Nella stanza si affaccendavano portando catinelle d’acqua bollente, coperte ed altro, Erminia, la cameriera, la cuoca… Sulla porta un servitore aspettava gli ordini, e a piè del letto Zerdoni seguiva con attenzione tutti gli atti del medico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quando questi ebbe manifestato con quel muto gesto l’intenzione di parlare, Amilcare si fece avanti di qualche passo dicendo: «Sono suo padre…». Sollecito il medico gli si avvicinò ed ambedue si scostarono un poco dal letto. «Ebbene?» «Sono lieto» rispose il dottore, «di poterle assicurare che non vi è nulla di grave nel momento.» «Ah, meno male!» «Però, capirà» osservò l’altro, «che nello stato della signora…» «Come?» mormorò Zerdoni, colpito da quel “signora” pronunciato dal medico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Voglio dire» spiegò questi interpretando in modo completamente sbagliato la sorpresa manifestata dal suo interlocutore, «che pur non essendoci presentemente alcun indizio allarmante, non si possono tuttavia prevedere le conseguenze di una caduta, quando si tratta di una donna in stato di gravidanza, come la sua signora figlia.» Un pallore quasi livido si diffuse sul volto di Zerdoni; istintivamente egli stese un braccio per trovare un appoggio e si aggrappò alla spalliera della prima seggiola che gli capitò. Molto piano, perché incontrava una certa difficoltà nell’articolare le sillabe, mormorò poche parole, che furono una rivelazione per il medico: «Dottore, non c’è alcun dubbio, ella è proprio sicura di quanto afferma… circa… circa lo stato di mia figlia?». Allora, soltanto allora, il medico ebbe coscienza dell’irreparabile errore commesso; si confuse, balbettò qualche cosa di incomprensibile, studiando un modo qualunque per rimediare al suo sproposito.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma davanti allo sguardo imperioso di Zerdoni non trovò nulla e il suo silenzio impaurito fu la conferma più esplicita di quanto aveva detto. Per metter fine a quella scena penosa, egli fece atto di allontanarsi, chiedendo il permesso di ritornare presso Isabella. Con un gesto Zerdoni lo fermò, per dirgli in tono autorevole: «Vada pure; ma non una parola con alcuno, eh?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il medico rispose affermativamente, con ripetuti cenni del capo, quindi tornò ad assistere la ragazza. Questa non aveva ancora recuperato i sensi; però il volto era più colorito, piccole contrazioni ne interrompevano la rigida immobilità e da tutti questi sintomi si poteva arguire che il ritorno alla coscienza non era lontano. Il medico le introdusse in bocca una cucchiaiata del calmante che aveva mandato a prendere e di lì a poco Isabella aprì gli occhi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sul principio lo sguardo vago girò intorno senza espressione; poi la coscienza, completamente ridestata, riaccese il lampo dell’intelligenza. Subito il dottore la interrogò: «Come sta? Soffre in qualche parte del suo corpo?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella prima di rispondere fissò con sorpresa quello sconosciuto e la cameriera, indovinando il pensiero di lei si affrettò a spiegarle: «È il signor dottore…». «Si rammenta? È caduta poco fa» riprese il medico e insisté di nuovo: «Mi dica se ha male, se soffre…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«No, no» mormorò Isabella, e scorto il padre che sedeva accanto alla finestra, richiuse gli occhi, assalita dalla folla dei ricordi dolorosi «Vuol dormire?» domandò il dottore. Isabella rispose: «No, no; piuttosto vorrei alzarmi…». «Questo è impossibile» dichiarò il medico.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ella deve riposarsi ancora… Tanto meglio se non ha nulla; tuttavia un poco di riguardo è indispensabile…» In quella, comparve il dottor Pergoli, medico ordinario della famiglia Zerdoni. Si accostò al letto con premura e, vedendo che Isabella gli sorrideva, trasse un gran sospiro di sollievo. La conosceva fino da piccina e le era molto affezionato: la chiamata d’urgenza che aveva trovata tornando a casa lo aveva spaventato e arrivava pieno di sgomento.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Appena informato dell’accaduto dal collega, che lo aveva rimpiazzato da principio, egli esclamò con la sua rumorosa verbosità: «Meno male! Meno male! Ho avuto una paura!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dove sei caduta, piccina? Nelle scale? No?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ah, quei tre scalini di là… Sono pericolosi, pericolosissimi, l’ho pensato tante volte… sei sdrucciolata, eh? O come camminavi per non vederli? Con la testa fra le nuvole?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma proprio davvero non hai nulla? Non fare sciocchezze, veh! Di’ la verità… Vieni qui, fammi un po’ tastare a modo mio per persuadermi che è vero…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fece atto di chinarsi su lei per esaminarla, ma Isabella si schermì, celiando, affermando che stava benissimo e non aveva bisogno di nulla. Concluse ripetendo nuovamente: «Voglio alzarmi». «Non prima di avere obbedito» dichiarò il dottor Pergoli e siccome Isabella si ostinava nel rifiuto, tra i due si stabilì un litigio scherzoso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel frattempo il primo medico, dopo aver salutato Isabella e il collega, si congedava da Zerdoni. Questi, col pretesto di accompagnarlo, uscì con lui e quando, giunti in anticamera, si fu assicurato che nessuno poteva udirli, che erano proprio soli, gli rivolse la parola discorrendo pianissimo. «Dottore, il caso le ha rivelato una grave circostanza destinata a rimanere segretissima.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Credo superfluo da parte mia raccomandarle il più assoluto…» L’altro lo interruppe dicendo bruscamente: «Sono un galantuomo, signore, e per di più conosco i doveri che mi sono imposti dalla mia professione. Le assicuro che sono molto spiacente della indiscrezione involontaria». A sua volta Zerdoni gli impedì di proseguire.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Né io né lei ci abbiamo colpa… Del resto è meglio così. Mi affido dunque a lei, dottore…» I due uomini si scambiarono una vigorosa stretta di mano, poi il medico uscì e Zerdoni rientrò nella camera della figlia. Appena il dottor Pergoli lo vide, lo apostrofò simulando di essere molto in collera.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ha voluto vincere lei, sai? Non c’è stato verso di persuaderla a lasciarsi visitare… Tutto quello che ho ottenuto si è che rimanga almeno qualche ora a letto. Una bella ostinata, la tua figliuola… Te ne faccio i miei complimenti!» Seguitò ancora un poco a chiacchierare, poi, esigendo di nuovo da Isabella la promessa di dormire, ordinò che uscissero tutti dalla camera e la lasciassero riposare tranquillamente fino a che ella non chiamasse.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel pomeriggio Isabella si alzò in eccellenti condizioni di salute, senza conservare la più lieve traccia dell’incidente della mattina. Passò quasi tutta la giornata nelle sue stanze e si trovò col padre solo all’ora del desinare. Osservò che era più del solito di cattivo umore e lo sorprese più di una volta con gli occhi fissi su di lei.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Allora si immaginò che fosse sempre irritato per il rifiuto dato alla proposta di Leporano e l’indomani mattina non provò nessuna sorpresa nell’udire che la cameriera, dopo essersi informata del suo stato di salute, la invitava a nome di suo padre a raggiungerlo nello studio, dove egli la aspettava. Rassegnata a subire la ripetizione della scenata spiacevole del giorno innanzi, Isabella si affrettò a recarsi nello studio: si accorse subito che suo padre doveva essersi imposto di non perdere la calma. La accolse freddamente, ma con cortesia e le rivolse in fretta alcune domande.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Come va? Bene? Più nessuna traccia della caduta di ieri?» «Nulla, nulla….","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ti ringrazio, babbo.» «Sei stata veramente fortunata…» «Non c’era gran pericolo; cadere da così poca altezza…» «Per un’altra sì, è vero; ma per te…» Zerdoni appoggiò la voce marcatamente su queste parole, poi proseguì con voluta lentezza: «Avresti dovuto ricordarti che ti era necessario usare molta prudenza…». Il sarcasmo che vibrò nel tono con cui fu pronunciata quella frase colpì Isabella: ella alzò il capo e fissò attentamente il padre, senza rispondergli. Ad un tratto ebbe la sicura intuizione che egli sapeva; che il suo segreto, così gelosamente custodito, era stato svelato; lì per lì sentì un tuffo al sangue e un rossore intenso le salì al viso; ma subito dopo, si sentì invadere da una grande calma e, sicura della sua forza, della sua fermezza, aspettò, impassibile nell’aspetto esteriore e internamente tranquilla.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poiché ella persisteva nel silenzio, Zerdoni si vide costretto a riprendere la parola. Ripeté: «Non è vero che avresti dovuto stare in guardia più di chiunque altro?». «Certamente» assentì Isabella con semplicità.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Era decisa a non secondare l’intento del padre, che, era chiaro, voleva spingerla a fargli domande, alle quali probabilmente teneva già pronta la risposta. Allora Zerdoni accorgendosi dal contegno della figlia che, a quel modo, le cose sarebbero andate per le lunghe, cessò le finte e attaccò direttamente. «Avresti dovuto prevedere quello che ti è costata la tua sbadataggine… Un medico vede ciò che l’affetto, la stima vietano ad un padre, non solo di vedere, ma anche di supporre…» Si soffermò brevemente, quindi proseguì, riscaldandosi poco a poco: «No, non è certo nella mente di un padre che sorgerebbe spontanea l’idea di dubitare della figlia, di pensare che ella è una svergognata, senza pudore…».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Pallida, fremente, ma dignitosa nella sua protesta, Isabella esclamò con forza: «Ti proibisco di offendermi, babbo!». «Ah! Ah!» replicò Zerdoni, già sopraffatto dalla collera, scoppiando in una risata forzata.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Tu mi proibisci?» «Sì» ripeté la ragazza energicamente. «Non voglio essere insultata nemmeno da te! Già, tu, parlandomi come fai, perdi anche il diritto di rivolgermi quei rimproveri che forse merito.» Sbalordito dall’inaspettata condotta di Isabella, che egli si era figurato di veder cadere in ginocchio piangente e tremante alla prima parola che le avrebbe indirizzata, Zerdoni era rimasto muto, interdetto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Superato quel primo momento di stupore, riconquistò la sua arroganza ed avvicinandosi alla figliuola disse: «Ti degni riconoscere che meriti i miei rimproveri? Fai tanta concessione? Io invece mi meraviglio come tu ardisca alzare la voce davanti a me, tu, che dovresti vergognarti di guardarmi in faccia… Taci!» urlò, accorgendosi che Isabella stava per dir qualche cosa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Vi impongo di tacere… Non sta a voi il parlare, a voi che ci disonorate tutti con la vostra ignominia!» «Babbo» ripeté Isabella, senza tener conto del divieto ricevuto, «ti dichiaro per la seconda volta che non tollero un simile linguaggio… Più tardi, forse, mi sarai grato di averti frenato… Se continui me ne vado… Ho sofferto troppo ed ho pensato troppo alla mia infelicissima condizione per non sapere fino a quale limite sono meritevole di essere rimproverata. Se lo si oltrepassa è una ingiustizia ed io mi ribello… In fin dei conti, se ho sbagliato, io ne sopporterò le conseguenze.» «E credi davvero che non ne subiremo anche noi la nostra parte? Io che dovevo aspettarmi ben altro da te; tua zia che ti ha servito da madre…» A queste parole un sorriso indefinibile apparve, come un lampo fugace, sulle labbra di Isabella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella replicò in tono pacato, sebbene risoluto: «No, no. Nessuno sarà danneggiato per causa mia: la mia decisione è irrevocabile: me ne andrò… Se però preferite che il mondo sappia, per salvaguardare la vostra buona riputazione e quella di mia zia, che invece di andarmene spontaneamente, me ne vado perché voialtri mi avete scacciata, io mi conformerò volentieri alla vostra volontà…». «Alla mia volontà!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ti ci conformerai per amore o per forza, ma essa è tutt’altro.» «V’ingannate, io non farò nulla per forza.» «Ti ci saprò costringere io, magari ricorrendo ai tribunali!» «Dimenticate che sono maggiorenne» avvertì Isabella. Vi fu un intervallo di silenzio. La ragazza fissava tranquillamente suo padre, notando fra sé con sorpresa la sua mancanza assoluta di sgomento; più volte, in passato, immaginando quel colloquio che, prima o poi avrebbe pure avuto luogo, fra loro, ne risentiva anticipatamente un infinito spavento.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Adesso invece, contro ogni sua aspettativa, la violenza, le minacce la lasciavano assolutamente indifferente. Si confermava la scoperta fatta il giorno innanzi del completo distacco avvenuto fra lei e Zerdoni; era l’assenza dell’affetto che la rendeva così insensibile al suo cospetto. Dove era andato quel vivissimo amore che da bambina l’aveva legata al padre?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Essa allora non ragionava, ed era appunto col crescere della ragione, con il progressivo sviluppo dell’intelligenza che, gradatamente, si era compiuta quell’opera di distruzione. Imparando ad osservare, a giudicare l’uomo, ella aveva disimparato ad amarlo: capiva oggi l’assurdità di credere che il titolo di padre e di madre sia sufficiente a conferire il diritto di essere amati e onorati dai figli. Errore!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per ottenere l’amore e la stima bisogna saperli meritare, altrimenti essi se ne vanno e non c’è obbligo che valga a trattenerli! Isabella rifletteva a tutto ciò, aspettando quello che la rabbia di sentirsi impotente avrebbe suggerito a Zerdoni: certo, adesso egli cercava il modo di vincerla, ma non doveva riuscire a trovarlo, giacché lo vedeva cambiare indirizzo e sforzarsi di dominare la sua collera impetuosa, assumendo modi più misurati. Cominciò a dire: «Finiamola!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Seguitando così sprechiamo tempo e fatica. Invece nelle circostanze attuali è necessario agire sollecitamente e trovare il modo di riparare…». «Non c’è riparazione possibile…» «Come?» «Intendo quello che si usa generalmente in casi simili.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La mia disgrazia è completa; non ho nulla da sperare…» «Sciagurata!» gridò Zerdoni, incapace di frenarsi come ne aveva fatto il tentativo. «È un uomo ammogliato? Chi è?» Isabella tacque, abbassando gli occhi a terra.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Rispondimi» ordinò Zerdoni, «dimmi il suo nome.» «Mai» dichiarò Isabella con tale accento di fermezza, che Zerdoni dovette acquistare la persuasione che non sarebbe mai arrivato a piegare quell’indomita volontà. «Rifiuti di dirmelo?» «Assolutamente.» «Sta bene: non mi sarà difficile saperlo in altro modo.» «Babbo, lo hai detto tu stesso poco fa: non perdiamoci in chiacchiere inutili…» «Inutili?» «Sì: poiché io vi affermo che non ho nulla da esigere, da pretendere da alcuno…» «Ma quell’infame che…» «Non esiste più per me.» «E allora che cosa vuoi fare tu?» Ad un tratto, senza dar tempo alla figlia di rispondere, Zerdoni si dette un pugno sulla fronte, esclamando con vivacità: «E Leporano?». «Leporano?» «Sicuro: ecco il rimedio…» Come parlando fra sé, egli proseguì: «Bisogna affrettarci a combinare.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ci sono i maligni, gli invidiosi; qualcheduno potrebbe sospettare, riferire, e se egli venisse a sapere…». Isabella si accostò al padre, gli mise una mano sulla spalla e, costringendolo a tacere, gli fece cenno di ascoltarla. «Devi conoscere tutta la verità.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Leporano sa tutto… Senza di ciò, avrebbe egli mai osato tentare il passo che ha fatto? Sa tutto ed ha creduto che nella mia sventura mi potessi rassegnare ad acconsentire…» Fino a questo punto Zerdoni, al colmo dello stupore, aveva lasciato discorrere la figlia senza interromperla; ma qui non si contenne più: con un impeto furioso si liberò dalla mano di lei, e piantandosele innanzi, con le braccia conserte e le gambe allargate, proruppe in una veemente apostrofe: «Sei pazza? Sei pazza?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come? Egli sa e nonostante offre di sposarti e tu lo guardi dall’alto e magari lo offendi e pensi a rifiutare? Perché era questa la tua conclusione, vero?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sì? Benone! Benissimo… Non si può essere più eroina da arena di questo!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Incredibile! Incredibile! Un uomo nobile, ricchissimo, una posizione invidiabile… Vorresti venirmi ancora a dire che è vecchio, che è brutto, che non ti piace?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come se nella tua condizione si potesse essere difficili… Ah! Ma se tu non hai giudizio, se tu non sei capace di guidarti, adesso entrerò in scena io e vedremo chi di noi due la vincerà… Va’! Che un giorno me ne ringrazierai in ginocchio… in ginocchio…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Io non sposerò mai Leporano!» si contentò di dichiarare Isabella. Zerdoni alzò le spalle, quasi non avesse alcuna importanza ciò che essa diceva. «Mi fai ridere!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se tu fossi piccola, so io quale correzione ti meriteresti… Ma dimmi un po’, non sai che il nome che porti è anche mio, anzi mio solo? Tu parli come se tu fossi unica al mondo, ricordati invece che le tue azioni si riflettono su di me, e giacché mi sembri tanto esperta in fatto di diritti e di doveri, rispondimi a questo: hai tu il diritto di coprire di vergogna il nome di tuo padre?» Una risposta terribile corse rapida, impetuosa dal cervello alle labbra di Isabella: quel nome loro era poi così esente da macchie come egli affermava? Si morse le labbra, e ricordò a tempo che a qualunque costo non doveva mancare di rispetto a colui che le stava dinanzi: così le parole irreparabili furono soffocate in un silenzio molto significativo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La coglieva la stanchezza; le pareva di essere là da un tempo interminabile e chiedeva a sé stessa quanto sarebbe durato ancora quel colloquio opprimente. Per finirla, bisognava che da una parte o dall’altra avvenisse la capitolazione; ma a questo pensiero ella sentiva risorgere tutta la sua energia, irremovibile nel proposito di non cedere a verun patto. Non vi erano neppure molte probabilità che Zerdoni ri-nunziasse alla lotta; allora?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Un intervento inaspettato venne ad affrettare la soluzione: fu annunziato Sua Eccellenza il ministro Rondani e prima che padre e figlia avessero finito di udire, quegli stava al loro cospetto. Il nuovo arrivato li avvolse entrambi con un’occhiata penetrante, notando l’alterazione dei loro volti, subito capì che doveva accadere qualcosa di insolitamente grave. Con la sua voce un po’ rauca, dove vibrava costantemente un tono di comando, domandò: «Arrivo in mal punto… vi disturbo?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Molto ossequente anche nei modi confidenziali, Amilcare gli andò incontro e, sorridendo d’uno strano sorriso, gli rispose: «Disturbare, tu? Capiti anzi a proposito per fare da arbitro in una questione assai importante… Anzi tutto, puoi dedicarci un po’ di tempo?». Rondani fece col capo un gesto affermativo, ma non distolse il suo sguardo da Isabella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Una improvvisa espressione di tenerezza aveva addolcito la sua faccia dai lineamenti angolosi, energici, dove brillavano gli occhi vividi, protetti dall’arco sporgente delle folte sopracciglia nerissime, contrastanti con la canizie dei baffi e dei capelli. La ragazza sosteneva quello sguardo indagatore, conservando la sua impassibilità esteriore; le era sfuggito un solo atto di contrarietà, quando Zerdoni aveva reclamato l’intervento del ministro e questi lo aveva notato. Forse per ciò egli mostrò una certa ritrosia nell’acconsentire alla domanda che gli veniva fatta, e mentre rispondeva con parole vaghe, pareva chiedere l’approvazione di Isabella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questa intese la muta interrogazione e replicò vivacemente: «No, Eccellenza, non faccia complimenti con noi… Ella è venuta per discorrere col babbo di affari più importanti, che non siano i nostri, io, dunque, la lascio in libertà…». «Resta» ordinò Zerdoni, e la sua determinata volontà di mettere in esecuzione il suo proposito apparve così evidente, che nessuno osò opporvisi. Dirigendosi al ministro continuò: «Ecco di che cosa si tratta: Isabella è stata chiesta in matrimonio… Una occasione inaspettata, una vera fortuna… Non indovinereste mai…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","D’improvviso Isabella si fece avanti, molto pallida, ma risoluta, con un gesto fece cenno al padre di tacere e rivolgendosi volta a volta ai due uomini, così parlò: «L’offerta di matrimonio viene dal conte Leporano, ed io ripeto ora quello che ho detto e ridetto fino dal primo momento, e cioè: non acconsentirò mai a questo matrimonio; qualunque siano le ragioni che si vogliono addurre per persuadermi, io sono decisa a rifiutare, come ho rifiutato e come rifiuterò sempre. Sono d’altronde maggiorenne e reclamo il diritto di scegliere per me la via che credo mi convenga meglio. E adesso me ne vado, perché anche se restassi non potrei che rinnovare la dichiarazione che ho fatto e che manterrò sempre uguale».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Appena pronunciata l’ultima sillaba, corse all’uscio dello studio, l’aprì e disparve. Né l’uno né l’altro dei due uomini fecero un atto per trattenerla, tanto si impose loro la certezza della inutilità di un tale tentativo. Rimasero con gli occhi fissi sull’uscio da cui era passata la ragazza, poi li portarono l’uno sull’altro, interrogandosi a vicenda: Ebbene?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E ora? Zerdoni disse in tono deciso: «E pure bisogna che lo sposi». «Bisogna?» «Sì.» Un altro breve intervallo di silenzio; poi Zerdoni, avvicinatosi di qualche passo all’amico, mormorò sottovoce: «Una grave disgrazia, Augusto!».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sull’energico viso del ministro passo un’espressione angosciosa. «Una disgrazia?» «Sì, una cosa quasi incredibile, una cosa che nessuno avrebbe mai immaginato…» «Insomma, che cos’è?» gridò Rondani, impaziente, «Isabella…» «Avanti?» «È incinta.» Rondani sussultò violentemente, parve sul punto di dire qualche cosa, ma dalla sua bocca spalancata non uscì che un suono indistinto. Zerdoni credette che desiderasse avere qualche particolare e si scusò di non saperne.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Non ha voluto raccontarmi nulla; né preghiere né minacce hanno giovato… Dice soltanto che non può ottenere riparazione dal suo seduttore. È evidente che essa non lo ama, non lo rimpiange e si protesta decisa a subire tutte le conseguenze del suo fallo…» «Non hai qualche sospetto su qualcheduno tu?» domandò Rondani accigliatissimo. «Nessuno, nessuno…» «Qualche indizio?» «Non il più lieve.» «Forse quel vecchio Leporano…» Zardoni replicò con vivacità: «No di certo, ma Leporano sa tutto ed è pronto a sposarla ugualmente».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rondani si rasserenò ed esclamò: «Hai ragione; ella deve sposarlo. È l’unica soluzione!». «Però, hai udito che cosa dice lei, eh?» «Bisognerà costringerla.» «E come?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Isabella ha una volontà pari a quella di… suo padre» disse Zerdoni, con un mezzo sorriso pieno di sottintesi. Subito Rondani replicò con vivacità imperiosa: «Non scherzare: o volontà o no bisogna farla cedere; sarebbe uno scandalo orribile e troppe memorie, forse, si ridesterebbero dall’oblio in cui giacciono… La curiosità risvegliata, chi sa, fino dove giungerebbe… No, no; dobbiamo evitarlo in qualunque modo. Tu farai uso della tua autorità…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Non ne ho.» «In fin dei conti sei suo padre.» «Già, nei libri dello Stato civile…» Rondani trasalì e in un impeto di collera esclamò: «Zerdoni, sei diventato più imbecille del solito, oggi?». Punto nel vivo da quell’apostrofe scortese, l’altro ribatté aspramente: «Gli è che in questo momento mi secca assai di trovarmi nei panni altrui…». Ritornato interamente padrone di sé, freddo ed ironicamente sprezzante, Rondani rispose, guardando fisso negli occhi il collega: «Oh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dei pentimenti… tardivi? Ebbene, per consolarti ripensa a quanto ti convenne allora il prezzo che ne riceveresti… Se vuoi che aiuti la tua memoria…». «Zitto!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Zitto!» disse con prontezza Zerdoni, rinunciando a qualunque velleità di rivolta, e proseguì con quel miscuglio di intimità e deferenza che teneva sempre col suo antico compagno. «Via, via! Non ci mancherebbe altro che dovessimo bisticciare fra noi!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Su, su, pensiamo a trovare un rimedio a questo brutto imbroglio, sarà molto meglio…» Prese a braccetto Rondani e lo condusse vicino al sofà, dove entrambi si sedettero per concertarsi sul da fare. Nella lurida stradicciola chiamata via Torta le case alte e fitte lasciavano penetrare a stento una scarsa luce. Fuori delle finestrucole diseguali ciondolavano vecchi panni messi ad asciugare, camicie rattoppate, lunghe fascie da bimbi, gonnelle sfilaccicate e stinte, grosse calze turchinicce con le solette di un bianco sporco.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel mezzo della via, in un rigagnolo formato dall’umidità che trasudava lateralmente dai muri e dalle acque sudice che colavano fuori dalle case, le immondizie accumulate esalavano un odore nauseabondo. Sugli scalini sconnessi, sulle porte spalancate, mucchi di fanciulli laceri, dall’aspetto macilento, seminudi, strillavano, piangevano, litigavano in un ammasso confuso di cenci e di carni. Alcune donne discinte andavano e venivano, apostrofandosi l’una con l’altra con voci stridule.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E gli urli dei ragazzi, le male parole dei grandi, i colpi picchiati sulle incudini, lo stridore delle seghe empivano l’aria di un frastuono assordante. Appena svoltato l’angolo di questa via, Giulio Bessardi si fermò di botto. Era mai possibile che l’orlo rovesciato dei suoi calzoni stretti alla caviglia e la pelle gialla delle sue lunghe scarpe piatte potessero avere un contatto qualunque con tante sozzure?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E quando anche avesse ardito affrontarle, come sarebbe stato accolto da quella popolazione di semibestie? Per solito essa non era molto tenera verso i damerini azzimati, ed egli correva il rischio di buscarsi qualche guscio d’uovo sul cappello o peggio ancora. Perciò rimaneva immobile, esitando, imprecando in cuor suo contro quella maledetta femmina che andava a scegliere la sua dimora proprio in un luogo simile.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come mai sua madre non ci aveva pensato, dandogliene l’indirizzo? Macchinalmente la sua mano si appoggiò alla tasca interna della giacchetta: sentì il piccolo rigonfio prodotto dal fagottino contenente l’astuccio dello spillo e degli orecchini che la madre gli aveva affidato la sera innanzi. Non potendo soddisfare altrimenti la domanda di denaro che il figlio le rivolgeva con tanta insistenza, gli aveva consegnata quella roba perché la portasse ad una nota mediatrice di pegni.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E Giulio, quantunque molto seccato di dover procedere ad una tale operazione, aveva accettato di mala grazia stimando che il disturbo a cui andava incontro gli risparmiava l’obbligo di ringraziare la madre. Era venuto di buon’ora, nella certezza di non essere visto; ma adesso che era lì capiva che non avrebbe mai il coraggio di proseguire. Per l’appunto alcune donne, attratte dalla insolita presenza di quell’uomo ben vestito, gli si accostavano, scambiandosi senza riguardo i loro commenti; anzi due o tre fra le più audaci gli indirizzarono alcune parole villane, alle quali fecero eco sguaiati scrosci di risa.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Bastò perché Giulio girasse sui tacchi deciso a tornarsene indietro. Per un momento pensò di dirigersi ad altri, ma dappertutto egli era conosciuto ed il suo credito esaurito; doveva somme più o meno importanti a tutti, dunque, probabilmente, non sarebbe riuscito a concludere nulla di vantaggioso. Ebbene, avrebbe riportato la roba a sua madre, incaricando lei di andare ad impegnarla.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Del denaro ne aveva assolutamente bisogno: Tecla di Montalcino, che doveva vedere nel pomeriggio, gli aveva espresso il desiderio di andare a pranzo con lui in qualche luogo nascosto in campagna… Se questa idea persisteva, bisognava che egli si trovasse pronto a soddisfarla, e perciò gli occorreva la borsa ben guarnita. Strada facendo, pensava con fastidio ad una tale prospettiva; qualunque piccolo sacrificio lo irritava e adesso che la sua relazione con Tecla era nota a tutti, si sentiva ben poco disposto a caricarsi di noie per lei. Se si fosse trattato di Camilla Loriano sarebbe stato un’altra cosa!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ora le sue aspirazioni si volgevano alla celebre attrice; oh, avesse potuto farne la conquista e sostituire Alfredo Genosa! Sarebbe stato anche un modo di vendicarsi del successo ottenuto dal Genosa col suo ultimo volume di versi, mentre lui, Giulio, non era ancora riuscito a trovare un editore… Giornali, giornaletti, giornaloni, qualche rivista che gli pubblicassero lavori suoi non mancavano; ma più in là di quelli non gli riusciva spingersi. La sua fama di poeta era stata creata appunto da quei fogli carichi di fregi eleganti, stampati con caratteri elzeviriani, che hanno la carta rosata e la copertina fiorita di una flora fantastica di girasoli e gigli dai lunghi steli, fra i quali sognano figurine di donne incoronate di crisantemi; di quei fogli innumerevoli che nascono e vivono per la soddisfazione di mille genii incompresi dalla folla volgare, che guarda gli uni e gli altri con la indifferenza distratta che si concede alle cose effimere, prive di un valore reale e durevole.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio, per quanto si sforzasse, non giungeva a varcare quel limite circoscritto; sebbene mostrasse altamente di compiacersene e ostentasse di disprezzare la popolarità, ne provava una rabbia invidiosa che lo inaspriva contro tutti. Passando davanti alla vetrina di un libraio, scorse in bella mostra il volume pubblicato recentemente delle poesie di Genosa; quella vista, proprio nel momento in cui il nome di Camilla Loriano gli balenava in mente, lo fece sorridere maliziosamente. Continuando a camminare verso piazza Venezia si imbatté con Leporano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questi fece un atto quasi volesse evitare l’incontro; ma accorgendosi di non essere più in tempo, prese una risoluzione improvvisa e fermandosi in faccia a Giulio gli disse: «Buongiorno Bessardi, venisti a casa mia ieri?». «Sì, desideravo avere qualche notizia su… su quell’affare. Hai veduto Isabella?» «Se tu la chiamassi signorina Zerdoni, d’ora innanzi?» osservò Leporano in tono brusco.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio fece un passo indietro, muto per lo stupore, e l’altro, profittando di quel silenzio, riprese: «Poiché fra voialtri tutto è finito, mi sembra giusto che tu debba contenerti verso di lei come si fa con chi non si conosce». «Fra noi…» mormorò Giulio; ma l’altro non gli dette tempo di spiegarsi e proseguì: «Sì, anche fra noi; così ti sarà più facile prenderne l’abitudine. Del resto puoi essere completamente soddisfatto: la signorina Zerdoni persiste nel rifiutare qualsiasi intervento da parte tua e non desidera che di essere lasciata in pace.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mi figuro che non ti opporrai ad un’esigenza così giusta!» concluse Leporano, accompagnando le parole con uno sguardo dove traspariva una viva ansietà. Giulio, dominato il primo impeto di sorpresa, aveva riacquistata la sua disinvoltura e con sottile ironia rispose: «Assicurala pure che la sua pace non sarà disturbata da me: posso darne formale promessa a lei ed a chiunque altro desiderasse tranquillizzarsi su questo punto. Oramai considero esaurita questa faccenda.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tocca ora a me ringraziarti per la parte…». Ma Leporano tagliò corto alle effusioni di Giulio e balbettando qualche scusa, che l’altro non capì, lo lasciò frettolosamente. Giulio seguì con gli occhi la tozza figura dondolante del vecchio che si allontanava verso il corso, e fra sé si mise a fantasticare quale fosse il significato recondito del misterioso contegno di Leporano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un tratto una luce improvvisa gli attraversò la mente e gli suggerì un’idea: La sposa! La sposa lui! La cosa gli parve così buffa che a stento frenò una risata; rimettendosi in cammino pensava: Ecco che Isabella deve a me la sua fortuna… Chi me lo avesse detto quella sera che le cose sarebbero giunte fino a questo punto… Io credevo di rendermi propizio quel vecchio scimunito e invece l’ho perduto definitivamente.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Pazienza, me ne consolerò con il servigio che ho reso a lei… Ragionava così, senza ammettere neanche come lontana ipotesi che la ragazza potesse respingere la combinazione che egli considerava tanto favorevole; oh, egli, il poeta innamorato dell’arte, apprezzava troppo i vantaggi del denaro per non credere che tutti dividessero, più o meno palesemente, la sua convinzione. Quella notizia gli rese un po’ di buon umore, che si accrebbe dopo di aver ottenuto dalla madre la somma richiesta, senza altri inconvenienti. All’ora convenuta si recò ad aspettare Tecla; ella non tardò molto e dopo una mezz’ora dedicata alle tenere espansioni, entrambi sedevano su un divanetto basso di velluto color oliva, inquadrato da un’alta fascia ricamata.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La marchesa Tecla, con i capelli leggermente arruffati, teneva gli occhi fissi in terra, preoccupata da qualche segreto pensiero e da tutta la sua persona traspariva una specie di abbandono stanco. La stanza in cui si trovavano, elegantemente arredata, era ornata di molti fiori disposti a fascio sulle tavole e composti in mazzi coi gambi nei vasi. Giulio, avendo versato da una caraffa in un piccolo bicchiere un liquore profumato di menta, si accostò a Tecla: «Prendi cara, bevi».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","A quell’invito ella si scosse un poco, prese il bicchierino e, dopo averlo votato con un sorso solo, lo restituì a Giulio sorridendo lievemente. Egli lo riportò al suo posto, poi a passi lenti tornò di nuovo verso Tecla. Questa lo osservava di sottecchi; non le sfuggiva lo sforzo che egli faceva per conservare un aspetto sorridente, affettuoso e, guardandolo bene, era stupita di trovarlo tanto differente da quello che gli era apparso una volta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Soddisfatto il capriccio, da ambe le parti subentrava alla precedente esaltazione fittizia una lucidità spietata che li spingeva ad analizzarsi a vicenda per scoprire con avida compiacenza quanto c’era di peggio in loro. E da cotesta incosciente opera demolitrice, risultava un senso di irritazione, di fastidio che tentavano inutilmente di nascondere l’uno all’altro. Dopo aver tutto combinato per il pranzo a ponte Molle, Tecla, che non aveva più voglia di andarci, esclamò: «Giulio, non ti dispiace se rimettiamo ad altra occasione il nostro desinare in campagna?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli non seppe dominare un atto di sorpresa: «Ma come? Non era già fissato che…». «Sì… però, mi sono ricordata, proprio adesso, che mia cognata deve venire a prendermi questa sera» spiegò molto in fretta la marchesa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio non si lasciò ingannare da quel meschino pretesto e sebbene rinunziasse molto volentieri alla gita, tuttavia si indispettiva assai di scoprire in Tecla una uguale indifferenza. Tagliando corto alle giustificazioni che la marchesa accumulava una sull’altra, per dare maggiore apparenza di verosimiglianza alla bugia inventata lì per lì, egli rispose molto freddamente: «Ho capito, ho capito… sarà per un altro giorno. Lo preferisco io pure poiché…» cercava di trovare da dire qualche cosa che pungesse Tecla; ma si arrestò ad un tratto, colpito da un rumore proveniente dalla stanza attigua.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Una porta aveva sbattuto richiudendosi ed un fruscio di vesti e di passi si avvicinava. Mentre Tecla, spaventata, si voltava verso Giulio per chiedergli spiegazione del fatto, l’uscio del salotto si spalancò e sulla soglia comparve l’alta figura di Camilla Loriano. Fu un momento di stupore generale; per un impulso istintivo Camilla fece un passo indietro e l’atto di respingere il battente della porta che teneva ancora con la mano; ma dal grido sfuggito a Tecla, subitamente balzata in piedi, capì che era oramai troppo tardi e, raccogliendo la sua presenza di spirito, seguitò ad inoltrarsi lentamente fino a che, giunta davanti a Giulio, si fermò interrogandolo con lo sguardo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il giovanotto stava immobile in mezzo alla stanza, senza sapere nemmeno come e quando si fosse alzato dal canapè; non sapeva, lì per lì, né che cosa fare, né che cosa dire. Il silenzio imbarazzante fu interrotto dall’attrice più calma di tutti e la sua voce armoniosa, che si appoggiava a lungo sulla sillaba finale delle parole, con una cadenza ritmica di cantilena, risuonò limpidissima: «Sono veramente dolente…». Non poté proseguire; come se l’incanto si fosse subitamente rotto, a quel suono, Tecla, rivolgendosi imperiosamente a Giulio, disse con ironica alterigia: «Caro mio!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Siete di una sbadataggine imperdonabile: quando si giuoca una partita doppia…». «Ve ne prego, tacete» interruppe prontamente Giulio, «è un equivoco che vi spiegherò…» «Prima di tutto» riprese tranquillamente Camilla Loriano, «sarà bene che la signora sappia che si trova in casa mia… Ciò la indurrà a modificare il suo contegno, spero.» «Come?» esclamò Tecla al colmo dello stupore. «Se mi aveste lasciato dire» replicò Giulio, che aveva completamente smarrito il suo sangue freddo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Aspettate, Bessardi» ammonì l’attrice, cortesemente, «la signora, mi pare, preferirà che non ci siano testimoni al vostro colloquio. Mi ritiro dunque nella stanza accanto, dove aspetterò che abbiate terminato di spiegarvi.» Rialzò leggermente con la mano destra il lungo vestito che indossava; attraversò la stanza e disparve da un uscio opposto a quello per cui era entrata. Appena furono soli, Tecla, fremente gridò: «La vostra amante, eh?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Bastò questa frase perché Giulio trovasse a quella inaspettata situazione un lato di originalità molto attraente. Poco a poco ritornava padrone di sé: specialmente dopo la scomparsa di Camilla, ogni imbarazzo era dileguato. Quasi quasi fu tentato di rispondere in modo da avvalorare il sospetto di Tecla; ma lo trattenne il timore che, eccitata com’era, ella provocasse qualche chiassata spiacevole.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Che cosa ti salta in mente? Ma non sai chi è?» «Camilla Loriano: e che forse non è l’amante di chi la vuole?» proseguì in accento sprezzante la marchesa. «Può darsi; ma intanto non è la mia… D’altronde questo non preme… Piuttosto ascolta la vera causa di questo malaugurato incidente…» «Davvero?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vi degnate deplorarlo? Siete troppo buono!» «Via, finiamola, Tecla, e ascoltatemi seriamente. Devo cominciare col farvi una confessione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vi ricordate? Quando acconsentiste ad accettare un ritrovo in un luogo chiuso, mi raccomandaste di trovare un quartierino lontano dai luoghi frequentati, dove avreste corso il rischio di essere conosciuta. Mostraste il desiderio che fosse da queste parti ed io volli accontentarvi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Cercai dappertutto, inutilmente; d’altronde il tempo era ristretto, allora mi rammentai che Genosa aveva ammobiliato poche stanze in questa strada e non potendo fare altrimenti, gli chiesi il favore di concedermene l’uso durante qualche ora…» «Senza considerare quanta indelicatezza ci fosse da parte vostra, nel condurmi in un luogo che appartiene ad altri, dove potevo essere esposta a subire… quello che ho subito?» Per quanto Giulio volesse persuadersi che la cosa accaduta era graziosissima, ebbe un momento di confusione vera, davanti al giusto rimprovero di Tecla. Tentò di balbettare qualche cosa in sua difesa, ma ella non gliene lasciò il tempo: accecata dalla collera, continuò ad inveire contro di lui. «Ah, supponevo che almeno sapeste quello che si deve ad una donna mia pari… Ma il torto è mio: bisogna essere nati gentiluomini per mostrarsi tali…» Punto sul vivo Giulio ribatté: «Tale e quale come non si diventa donna di spirito, quando non lo si è…». «Basta così» ordinò Tecla, gettandogli un’occhiata fulminante.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poi soggiunse: «Aprite gli usci. Voglio andarmene». Giulio si affrettò ad obbedirla senza aggiungere nemmeno una parola, mentre Tecla si metteva in fretta il cappello e si buttava la mantellina sulle spalle, egli la precedette molto ossequioso nell’anticamera.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Là le domandò con esagerata gentilezza: «Se credete, guarderò nelle scale, caso mai ci fosse qualcheduno». Tecla ebbe un piccolo riso pieno di sarcasmo e ribatté: «Vi ringrazio della vostra premura, soltanto arriva un po’ tardi». Siccome Giulio teneva il battente socchiuso, essa stese un braccio per significargli di lasciarle il passo libero, e diritta, superba, andò innanzi senza degnarsi nemmeno di chinare il capo in un saluto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Se crede che me ne affligga…» mormorò il giovane quasi a voce alta, e molto allegro rientrò nel quartierino dove aspettava l’attrice. D’improvviso l’avventura gli appariva sotto un nuovo aspetto: il trovarsi solo insieme a Camilla in quella casa deserta era una occasione unica, della quale bisognava approfittare abilmente. Chi sa fino a qual punto il caso lo avrebbe favorito?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Senza avere un piano prestabilito, ma deciso a valersi delle circostanze, rientrò nel salottino, dove trovò anche Camilla. «Ho capito che non c’era più nessuno e perciò sono entrata» spiegò ella, mentre accendeva una sigaretta presa da una scatola sul tavolo. Giulio con molto calore le disse: «Signora, io non so come potrò mai scusarmi…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«La colpa non è vostra!» interruppe l’attrice, «mi figuro che, se siete qui, gli è che Alfredo vi ha dato la chiave e l’autorizzazione di servirvene…» «Naturalmente…» «Toccava dunque a lui di avvertirmi… Guardate che cosa sono le combinazioni! Questa mattina mi sono accorta di aver perduto uno dei miei cento talismani… poiché, come potete vedere, ne ho cento che porto sempre… Osservate.» E nel dire Camilla trasse, da un’apertura laterale della sottana, una grossa catena d’oro dalla quale pendevano ninnoli d’ogni genere, d’ogni dimensione, d’ogni qualità; un brillante semplicemente fermato da un cerchietto d’argento, una nocciuola a tre canti, idoletti egiziani e persiani, amuleti arabi, porcellini, gobbini, quadrifogli, tutta una varietà di oggetti rari e bizzarri. Intanto che Giulio li esaminava uno ad uno, ella proseguì: «Dopo di essermi assicurata di questa mancanza ed aver cercato inutilmente dappertutto in casa mia, mi è venuto il dubbio di averlo lasciato qui ieri, quando venni a colazione da Alfredo… Appena sono stata libera di uscire, sono montata in legno e mi sono fatta condurre qui, ben lontana dal sospettare la catastrofe che avrebbe cagionato la mia venuta…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Cambiando tono, con una improvvisa malizia, domandò: «Era furiosa, eh?». Giulio fece un gesto di noncuranza e mormorò: «Una sciocca…». «La marchesa di Montalcino, vero?» Egli rispose con un cenno affermativo del capo, sorridendo lievemente, di un sorriso fatuo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Bella donna!» riprese Camilla; poi gettò fuori della bocca una colonna di fumo, e le sue narici fremettero, dilatandosi, per aspirare con voluttuosa avidità l’odore del tabacco. Giulio la guardò fuggevolmente; ella non aveva più, adesso, quella espressione di una fissità enigmatica che la faceva rassomigliare ad un’antica immagine bizantina. Due macchiette rosse alteravano il consueto pallore delle guance scarne; gli occhi avevano una lucentezza insolita ed il corpo flessuoso era agitato da bruschi e disordinati sussulti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Alla esclamazione ammirativa di Camilla fece eco una esclamazione sprezzante di Giulio: «Peuh!». Allora l’attrice si voltò repentinamente verso l’uscio della camera da letto: le cortine rialzate lasciavano scorgere il disordine del letto, biancheggiante nella penombra di una mezza luce filtrante attraverso le imposte semichiuse. Camilla con un gesto ardito stese il braccio da quella parte, dicendo con una intonazione piena di sottintesi: «Adesso, eh?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Pur troppo!» Ella lo fissò meravigliata: «Che cosa significa questo “pur troppo”?». «È la umiliante confessione della sconfitta dello spirito sopraffatto dalla prepotenza della forza animalesca.» Camilla alzò le spalle in atto d’impazienza e, girandosi bruscamente, si avvicinò a piccoli passi all’uscio della camera. Si appoggiò con la mano al muro, sporse il capo verso l’interno, poi, senza muoversi, chiese: «Quale profumo usa?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Vaniglia bianca, credo…» Conservando sempre la stessa posizione, ella seguitò: «Come? Non siete nemmeno sicuro del profumo della donna che amate? È un delitto di lesa galanteria… a meno che, davvero, ella non vi sia diventata proprio indifferente…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Non ve l’ho detto già?» «Credevo che fingeste.» «No, è la verità.» «Perché eravate qui con lei allora?» «Perché… perché mi aveva tanto supplicato.» «Dunque ella è sempre innamorata di voi?» Ella pronunziò queste parole a voce bassa e girandosi indietro venne lentamente a collocarsi in faccia al giovane, fissando le sue pupille di bragia in quelle di lui; il labbro inferiore era agitato da un lieve tremito e Giulio, ad un tratto, ripensò a tutto ciò che aveva udito raccontare di lei: i suoi eccessi, le sue sregolatezze, gli appetiti sfrenati che la gettavano in braccio al primo uomo che le capitava davanti. Da qualche tempo si diceva che fosse mutata; i trionfi, la sua relazione con Genosa, il quale aveva fatto di lei un’appassionata cultrice della dottrina esteta, sembravano aver messo un freno ai disordini del passato; ma, forse, non era che apparenza; la sostanza rimaneva sempre la medesima… Intanto Camilla continuava a fissarlo con una intensità assai significativa; ma egli finse di non intendere. La piega presa dalla cosa gli conveniva poco, capiva perfettamente che non era quello il modo migliore di raggiungere il suo scopo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Al solito non era la donna che gli premeva di possedere, quello che gli premeva era che il possesso fosse conosciuto… Un minuto d’oblio non gli avrebbe accordato nessun diritto su Camilla, essa, dopo soddisfatto il capriccio, si sarebbe affrettata di dimenticarlo, di cancellarne tutte le tracce… proprio tutto il contrario di quello a cui egli mirava. «Volete che cerchi il vostro amuleto?» domandò Giulio per interrompere un silenzio pericoloso. «Adesso no…» rispose Camilla indispettita.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Gli è che si fa tardi…» «Avete tanta fretta?» «Io no; ma voi…» «Non ve ne date pensiero. Venite a sedere accanto a me…» Lo prese per il braccio e lo trascinò sul piccolo divano. Egli dovette seguirla ed improvvisamente, prima che avesse la possibilità di prevederlo ed impedirlo, si sentì afferrare e rovesciare il capo, mentre la bocca di Camilla si attaccava furiosamente alla sua.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Allora ebbe principio una vera e propria lotta: Giulio tentò di divincolarsi dalle braccia che lo avvinghiavano, ma la donna rossa, arruffata, gli si era gettata addosso e lo stringeva affannando, balbettando frasi sconnesse con voce rauca… Le mani di lei stracciavano i bottoni della sottoveste, della camicia, per cercare le carni tiepide ed al loro contatto ella diventava più furiosa, dominata da una voglia bestiale… Dove era la poetica donna soprannominata il giglio umano, la ideale esteta decantata da artisti d’ogni genere? La lunga veste di panno grigio arrotolata alle gambe di Giulio gli vietava di muoversi, rendendogli impossibile di sottrarsi alle carezze prepotenti e all’ardente desiderio che la donna gli soffiava in viso col suo alito. Finalmente, vinto dal contagio, egli si abbandonò; cedette alla fiamma improvvisa che gli arse il sangue e cessò di difendersi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con un grido selvaggio la femmina trionfante lo trasse a sé così violentemente, che nell’impeto brutale entrambi ruzzolarono in terra sul tappeto, simili a due bestie, che un solo istinto domina… Senza accettare la mano che Giulio le porgeva, con un balzo rapido di pantera, Camilla fu in piedi e si slanciò nella vicina camera, di cui richiuse dietro di sé la porta. Il giovane rimase a guardare per un momento il battente di legno verniciato di bianco, poi con mano distratta riassestò il disordine dei suoi abiti. Andò allo specchio e introducendo due dita fra il collo e solino, cercò di raddrizzare le pieghe sgualcite; riaccomodò il sapiente nodo della cravatta sbuffante, ampia come una pezzuola e nel frattempo fece un coscienzioso esame di sé.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La immagine che gli si mostrava incorniciata dalle ghirlande di fiori di maiolica che formavano cornice allo specchio non lo soddisfaceva; essa rivelava troppo chiaramente le interne impressioni. Non era più la impassibile maschera animata soltanto dal riflesso di una elevata spiritualità, era semplicemente la fisionomia comune di un uomo molto malcontento di sé e degli altri. Allora con un grande sforzo di volontà tentò di atteggiare le labbra a quel sorriso di condiscendenza sprezzante che deve avere ogni uomo superiore, ed imprimere al suo sguardo il languore pensoso che devono possedere gli occhi abituati a vagare negli immensi spazi dell’ideale.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Era così occupato, quando il rumore dell’uscio che si riapriva gli annunziò il ritorno dell’attrice. Ella si inoltrò calma e serena, irreprensibilmente abbigliata e pettinata, tornata la donna giglio, la squisita immagine di una copertina illustrata, stile preraffaellita. Col suo passo scivolante, che faceva ondulare l’altra persona, si diresse alla poltrona dove aveva prima deposto il cappellino; lo prese, se lo appuntò sul capo col lungo spillo d’oro ed infilandosi i guanti disse col suo accento di cantilena: «Andiamo?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Deve essere tardi». «Sono ai vostri ordini» replicò Giulio accompagnando le parole con un inchino. «Se vi piace, ho giù la mia carrozza; potete approfittarne.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vi condurrò dove desiderate.» «Non vi prendete questo incomodo.» «No, non è un incomodo; venite.» Giulio indovinò dalla sua insistenza che per qualche suo fine ascoso le premeva che accettasse la sua proposta, ed egli vi accondiscese di buon grado. Quando furono in carrozza una frase di lei bastò a provargli quanto era stata giusta la sua supposizione. Serbando un contegno di una freddezza che non incoraggiava le tenere effusioni, Camilla gli disse: «Giacché non avete una direzione stabilita, anderemo insieme al Tempio per cercare Genosa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mi struggo dalla voglia di farlo ridere con noi, raccontandogli la storiella d’oggi…». Giulio fu sul punto di domandarle se gli avrebbe raccontato tutta la storiella all’amico Genosa, ma le parole vicine a sfuggirgli furono trattenute in tempo; sarebbe stata una grossolana volgarità ben poco in armonia con l’ammirevole impudenza di cui ella faceva mostra, con una sicurezza che incuteva rispetto. Tacque opportunamente, riflettendo all’astuta manovra di lei che si proponeva di informare per la prima il suo amante dell’accaduto e prendere così le sue precauzioni contro l’altrui malignità.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Al Tempio non trovarono Genosa, non ebbero nemmeno indicazioni precise per poterlo ricercare altrove; allora Camilla ordinò al cocchiere di voltare verso casa. Giulio si portò la mano al cappello per prendere congedo; ma ella non volle intendere ragione e forza fu al giovane di accompagnarla. Là, inaspettatamente, ebbero la sorpresa di trovare Genosa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel veder comparire i due insieme, questi non dissimulò la sua meraviglia, seguita da una lieve ombra di contrarietà che si manifestò in un subitaneo corrugarsi delle sopracciglia. Con molto brio, ma tranquilla e signorilmente disinvolta, subito l’attrice intraprese la narrazione dell’accaduto, interrompendosi di tanto in tanto, per chiedere a Giulio una conferma o un aiuto quando la memoria le faceva difetto. C’era tanta serena indifferenza nella maliziosa vivacità delle parole di lei che era assolutamente impossibile affacciare un dubbio sulla veracità del suo racconto; infatti la piccola ombra che aveva offuscato il viso di Genosa scomparve gradatamente, tanto che alla fine egli rise più di tutti della strana avventura.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio uscì dalla casa di Camilla con l’animo in festa; la benevolenza che gli aveva dimostrata Alfredo era giunta al segno di promettergli formalmente di scrivere una prefazione al suo libro di versi. Con una prefazione di Genosa egli aveva la certezza di scovare qualche bravo editore che gli stamperebbe finalmente i suoi lavori e fors’anco glieli pagherebbe. Questo soprattutto era l’essenziale, perché occorreva aver denari, molti denari… Ma non si illudeva; ammettendo pure che il suo libro fosse pagato, sarebbe stato sempre un’inezia in confronto di ciò che gli abbisognava.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E come fare? Oramai aveva esaurito tutti i mezzi con i quali poteva procurarsi denaro, quelli decorosi e gli altri, quelli dove si perde un po’ di dignità; dalla commedia recitata per intenerire la mamma, al favore concesso dall’amico; dai piccoli imprestiti fatti con gli strozzini, all’espediente per gabbare gli ingenui… Tutto era stato escogitato ed oramai non gli restavano più che debiti… debiti di ogni genere, debiti da ogni parte. Perciò ripeteva dentro di sé che ci voleva qualche cosa di più di un volume di versi per rimetterlo in equilibrio; qualche cosa che sistemasse tutto definitivamente e lo garantisse in futuro dal ripetersi di tale inconvenienti.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma come, dove pescare questo miracoloso rimedio? Pensare d’impietosire il padre era vana impresa; sapeva che l’ingegnere, irritato dalla sciocca esistenza che menava suo figlio, punto illuso circa la sua perfezione, esigeva che egli cambiasse addirittura indirizzo e si dedicasse ad un lavoro serio; si scegliesse una carriera, un impiego ed abbandonasse tutte quelle inutili ridicolaggini che esasperavano il suo retto buon senso di uomo positivo. Da qualche tempo, anzi, il conflitto tra padre e figlio si era tanto inasprito che appena appena l’influenza conciliatrice della madre e della sorella riusciva ad evitare una rottura completa.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ricorrere dunque al padre era tempo perso non volendo cedere ai suoi consigli, ed a questo non ci pensava neppure; se ne giustificava affermando che la sua coscienza non gli permetteva di rinnegare i suoi principii per piegarsi, come sarebbe stato necessario, alle opinioni di suo padre. Ma la verità era che nella sua svogliatezza rifuggiva da qualunque lavoro continuato, per cui risentiva una immensa ripulsione derivante dalle abitudini di fannullaggine oramai contratte e nelle quali tanto si compiaceva la sua indole di ozioso. Concluse col convenire che la sola risorsa veramente utile gliela fornirebbe un ricco matrimonio.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa poteva convenirgli meglio di appropriarsi una cospicua dote? Era il mezzo comodo e sicuro offerto dalla società ai suoi protetti; quella specie di furto commesso con mezzi d’indiscutibile legalità. Insieme alla dote c’era pur troppo anche la donna, ma con molta abilità questa si poteva quasi eliminare, abituandola a rimanere in una condizione d’inferiorità.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Col saper fare c’era magari da ottenere qualche vantaggio anche da quella molesta appendice della dote; aveva già sperimentato dalla devozione cieca di sua sorella Livia quanto fosse comodo possedere una schiava; la moglie continuerebbe ciò che la madre e la sorella, poco accorte, avevano incominciato. Adorare e servire, ecco la massima che avrebbe insegnato alla sua futura moglie; egli lo spirito eccelso, l’eletto, aveva ben diritto a tanto! Però questa moglie preziosa dove scovarla?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ah, se Isabella Zerdoni fosse stata ricca, come tutto si sarebbe combinato presto! Ebbene, che cosa importava? Delle ragazze che sospiravano il marito ce ne erano tante e con la straordinaria buona opinione che aveva di sé, non dubitò un istante di non riuscire nei suoi nuovi disegni.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sapeva oramai quanto poteva calcolare sugli effetti prodotti dalle sue qualità fisiche, dalla foggia inedita dei suoi panciotti e dagli aggettivi stupefacenti che rendevano i suoi versi così elevati da non essere capiti da alcuno… Giulio enumerava mentalmente codeste sue armi di combattimento e diceva fra sé che erano più che sufficienti ad assicurargli la vittoria su un nemico così arrendevole quale è la donna davanti all’amore. E poiché il suo piano era stabilito, valeva meglio non frapporre indugio nell’attuarlo. Tanto per incominciare, adesso da Federico, da cui si recava, studierebbe un poco il terreno sul quale voleva disporre le sue batterie.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il pittore appunto in quel giorno riuniva nel suo studio i numerosi suoi amici per festeggiare il compiuto ritratto di miss Parker. Con questo lavoro, Federico mostrava di rompere definitivamente con la sua antica maniera di dipingere, per dedicarsi ad un genere più sobrio, più largo, nel quale si vedeva che l’artista non aveva avuto altra mira che la verità. I suoi antichi compagni, tutto il gruppo del Tempio, storceva la bocca e bisbigliava parole di compianto, che male celavano la segreta invidia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","L’opera di Federico rivelava il genio potente, che sdegna i soccorsi dell’artifizio, nel quale si rifugiano i mediocri, che nelle complicazioni tortuose, nelle stranezze trovano un facile modo di coprire la loro deficienza che risulterebbe troppo evidente nella semplicità del vero, in cui tutto è luce. Al giungere di Giulio, le due stanze che Federico teneva ad uso di studio erano gremite da una folla elegante. Un gaio brusio di voci empiva l’aria; ogni tanto risuonava l’accento gutturale di una parola forestiera e di qua e di là squillavano piccoli scoppi di risa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nella prima stanza, arredata come una sala, Federico, aiutato da un servitore, distribuiva tazze di the, pasticcini, dolci, canditi e bicchierini di malaga ed oporto. Una diecina di ragazze, americane, inglesi, francesi, circondavano il pianoforte presso il quale un giovane biondo e delicato come una fanciullina canterellava una canzonetta di caffè concerto. Sul divano poche signore attempate conversavano tra loro, appuntando gli occhialetti sulla gente che passava loro dinanzi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dopo aver salutato il padrone di casa e qualche altra persona, Giulio penetrò a fatica nella seconda stanza, quella in cui il pittore soleva lavorare. Ingombra di tele, di cavalletti, di manichini, di stoffe rare, essa conservava, malgrado il disordine degli oggetti, un aspetto maestosamente severo. Proprio di fronte alla porta, sorretto da un cavalletto interamente ricoperto da un immenso drappo di velluto granato, stava esposto il ritratto di Dolly Parker.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La gente vi si pigiava intorno ammirando i pregi del ritratto e le bellezze dell’originale. Giulio, scorgendo Dolly poco discosta, la interpellò scherzosamente. «Ditemi, miss Parker, la vostra modestia deve trovarsi molto a disagio qui!» «Lodano il pittore, io non c’entro!» rispose la ragazza ridendo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ah, no?» soggiunse Giulio. «Ma se invece di guardare il quadro guardaste dentro ad uno specchio chi trovereste da lodare?» Dolly seguitò a ridere; egli concluse con un gesto di minaccia. «Really, you are too beautiful!» «Nonsense!» esclamò l’americana scrollando la bella testa fulva.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sopraggiunsero altre persone e Giulio lasciò Dolly; nel fare il giro del vasto studio si avvide della presenza di Isabella Zerdoni che discorreva con Maria Lammara e Irene Tivoli. Egli tornò indietro, desideroso di evitarla, ma quando fu sicuro di non essere visto ebbe la curiosità di osservarla. Non gli sembrò mutata; forse alquanto dimagrata ed un poco impallidita, ma il colorito speciale delle sue guance, di un biancore di avorio opaco, che era una sua mirabile particolarità, non dava agio di accorgersene.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli ebbe la cinica audacia di guardare se apparissero segni della prossima maternità di lei e stupì nel constatare che il suo corpo slanciato conservava intatta l’armonia delle linee piene e robuste. Con una freddezza che gli meritò un’intima soddisfazione, Giulio la ammirò attribuendo codesto risultato ad un abile artifizio della toeletta e pensò che anche ella, malgrado tutta la sincerità di cui si vantava, all’occasione sapeva fingere astutamente quanto gli altri. Per un momento gli venne la voglia di avvicinarsele e di farle qualche complimento in proposito; sarebbe stato assolutamente degno di un super-uomo; ma lo trattenne il vago timore dell’accoglienza che avrebbe ricevuta.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nonostante la sua spavalderia si sentiva a disagio sotto gli occhi di quella fanciulla dalla fronte così pura e così altera, che era rimasta incolume da ogni traccia del fango con cui egli aveva voluto contaminarla. Si allontanò inosservato e andò nel salotto attiguo dove Vittorio Robecchi, il quale si sfogava a dir male di Federico all’orecchio di tutte le sue amiche che lo ascoltavano, sorridendo maliziosamente dietro i ventagli, lo presentò ad una signora francese di poco arrivata a Roma. «Madame de Saint-Esprit.» Giulio si inchinò, poi incominciò a conversare con la signora che lo esaminava da capo a piedi, con una impertinenza supremamente elegante, reggendo con la mano scintillante di anelli, che le coprivano le cinque dita fino all’ultima falange, l’occhialetto di tartaruga bionda, dove luccicavano le cifre in brillanti e rubini.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Era una donna che doveva certamente aver superata la cinquantina, ma che a prima vista poteva sembrare più giovane grazie alle arti usate per ottenere una tale illusione. Non doveva essere stata mai bella, però negli occhi vivacissimi durava ancora una potente virtù di seduzione, che doveva essere stata irresistibile nel passato. Le rughe del viso, prodotte dalla pelle infloscita, erano accuratamente riempite di una pasta bianca che sui pomelli si colorava di rosa; i capelli tinti, le labbra, le unghie, tutto ciò che si vedeva era coperto di vernice.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Essa esalava un profumo acuto, quasi molesto per la sua intensità, e il suo corpo snello, serrato in un busto mirabilmente confezionato, era messo in rilievo dalla ricchezza dell’abbigliamento di una incomparabile eleganza nei più minuti particolari: dalla punta degli stivalini finissimi, fino alla fibbia antica, d’argento ossidato, che fermava il nodo di velluto del cappello. Madame de Saint-Esprit parve favorevolmente impressionata da Giulio, e poco a poco diventò molto affabile, tanto più che il giovane, abbagliato da quel lusso sfolgorante, spiegava le sue grazie più fini per piacerle. Si intesero così presto e bene, che al momento di andar via la signora offrì un posto al giovane nel suo piccolo coupé imbottito di raso viola fortemente profumato d’ambra, e lì Giulio depose il primo bacio sulla morbida manina, che una cura costante e minuziosa aveva saputo conservare a dispetto del tempo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Se non le dispiace di aspettarlo, entri pure» disse Paolina in tono cordiale, accorgendosi della contrarietà provata da Rodolfo nell’udire che Gualtiero era fuori di casa. A malgrado dell’invito spontaneo ricevuto, il giovane restava perplesso, sulla porta d’entrata, combattuto tra il desiderio vivissimo di vedere l’amico e il timore di apparire indiscreto. Mormorò, indeciso: «Forse tarderà molto a ritornare ed io non vorrei…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Paolina, col suo fare semplice, di una cortesia tanto naturale, riprese con vivacità: «No, no, non abbia paura; aspettando Gualtiero non disturba alcuno. Vuol dire che se mio fratello ritarderà troppo, quando la sua pazienza sarà esaurita, ella se ne anderà. Va bene così?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella si voltò verso l’interno del quartiere e Rodolfo la seguì. Entrarono l’uno dietro l’altro nel salottino, dove erano soliti stare sempre, e Paolina, mentre offriva una comoda poltrona al visitatore, discorreva famigliarmente. «Vedrà, Gualtiero non starà molto a venire.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","A meno che qualche combinazione impreveduta, ciò che nella sua professione accade assai di frequente, non lo trattenga; egli ha l’abitudine di rientrare un’oretta circa avanti il pranzo. Se ne serve per dare un’occhiata ai giornali di medicina o per consultare qualche libro secondo le circostanze: ha così poco tempo da disporre! Lo sa che si alza sempre, estate e inverno, la mattina alle cinque?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non dorme mai più di sei ore, quando non è costretto di levarsi durante la notte per chiamate urgenti…» Mutando argomento, ella proseguì: «Come sarà contento di rivederla: non pensava certo che ella ritornasse a Roma così presto. Quando è arrivato?». «Questa mattina alle sei» rispose Rodolfo un po’ distratto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel ritrovarsi in quel luogo, ritornava alla sua mente il ricordo preciso di quel giorno in cui lì egli aveva vissuto l’ora più terribile della sua vita. La brutale rivelazione aveva distrutto d’un colpo solo il fragile edificio che egli si era affaticato ad inalzare, per sfuggire ad una evidenza che egli si ostinava a non ammettere. Dopo quel crollo, quale tumulto di idee, di sentimenti si era scatenato nell’animo suo!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nei primi momenti gli parve che tutto fosse finito per sempre, che il fallo irreparabile segnasse un limite impossibile ad oltrepassare, che la notte profonda dovesse durare eterna e la fiera tempesta dell’anima non acquietarsi mai più. Invece, poco a poco, gli avvenimenti si erano svolti in modo totalmente differente; uno spiraglio di luce aveva fugato le tenebre: la calma era successa all’agitazione ed i ragionamenti equi, il giudizio imparziale, l’aver concepito un alto compito di giustizia, l’essere riuscito a dimenticare sé stesso, per non mirare che al bene altrui, avevano fatto sì che, mentre egli si credeva precipitato irremissibilmente in un baratro oscuro, si ritrovava, al contrario, ritto e saldo sulla vetta più alta e luminosa che avesse ancora ascesa! Come appariva insignificante lo sforzo fatto, paragonato al compenso ricevuto: ah, se gli uomini imparassero a riserbare la severità per loro stessi e praticassero per gli altri una inesauribile indulgenza, potrebbero finalmente raggiungere un ideale di pace, che sembra una chimera… Sono sempre le cose più semplici, che più stentano ad affermarsi… Assorto in tali pensieri, Rodolfo dimenticava quasi la presenza di Paolina ed ella, con delicatezza squisita, evitava di ricordargliela, lasciandolo alle sue riflessioni che indovinava intime e gravi.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il silenzio si protrasse per qualche minuto, poi la stessa sua durata richiamò Rodolfo alla necessità di interromperlo. «Pensavo, signorina» cominciò egli a dire, «alla prima volta che ebbi il piacere di incontrarmi con lei, e fra me facevo un esame di coscienza… Quanto tempo è passato? Un mese appena, non è vero?» «Neanche.» «E mi ritrovo tanto diverso da quello che ero allora!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come si cambia presto!» «A volte un minuto può bastare per distruggere e riedificare convinzioni, ideali e forse anche… affetti.» «È vero! È vero!» «In altri casi, invece, occorrono periodi interminabili di tempo per produrre una lieve alterazione; ma o sia con rapidità o sia con lentezza, tutto ciò che vive è fatalmente soggetto a trasformarsi. È una legge a cui non ci si sottrae.» «Ha ella mai osservato» riprese Rodolfo, «con quale cieca ostinazione alcuni invece si rifiutano di riconoscere cotesta verità?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dovunque ci volgiamo, vediamo sempre che questa legge di trasformazione è inevitabile: non sarebbe dunque operare logicamente, cercando di coordinarla, di dirigerla, per quanto è possibile, verso uno scopo utile? Non è essa destinata a guidarci sempre più vicino a quell’ideale di perfezione che è la meta universale? E con quale criterio, a quale fine voler negare ed ostacolare un fatto, da cui non può derivare che bene, per far trionfare la immobilità, che è una delle caratteristiche della morte?» «Ebbene, a parer mio, è appunto questa doppia corrente tanto spiccata nella società nostra, che è causa dello squilibrio di cui soffriamo tutti, forse senza rendercene conto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mentre da una parte si è disposti a riconoscere la necessità di modificare via via le istituzioni, le leggi, per farle concordare armonicamente con le nuove esigenze morali, sociali, economiche soprattutto, che si vanno manifestando, dall’altra (e pur troppo la più grossa), si pretende con accanimento di restare attaccati, come ostriche allo scoglio, a ciò che hanno trovato già fatto e dinanzi a cui si inchinano senza nemmeno discuterne la opportunità.» «È la infingardaggine, la vigliaccheria morale che trat tiene costoro a non uscire dal limite che fu loro assegnato. Oramai essi si sono adagiati comodamente nel letto che conviene loro; hanno imparato tutte le furberie per schivare quanto può esservi di molesto: perché darsi la pena di mutare? Perché dietro a loro sorgono nuove forze, nuove impulsi chiedenti aria, spazio?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma è appunto quello che va soffocato, schiacciato…» «Oh!» esclamò Paolina con foga impetuosa. «Verrà il giorno in cui si pentiranno amaramente della loro assurda ostinazione! E sarà quando le nuove forze, cresciute e disciplinate, sorgeranno formidabili per travolgere le miserabili dighe, che invano tentano inalzare contro di esse!» La ragazza rimase un poco raccolta quasi seguisse uno spettacolo visibile a lei sola, poi ad un tratto si scosse, come colpita da un ricordo improvviso e alzandosi in fretta disse a Rodolfo: «Mi permette di lasciarla un momento?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ho una piccola faccenda da sbrigare…». «Ma signorina» rispose il giovane trattenendola col gesto, «io non ho pensato che costringendola a star qui…» Paolina lo interruppe, fingendo un tono molto serio: «Badi, ella sta per cadere nelle solite banalità… Se ne guardi, altrimenti vado in collera». Vedendo che Rodolfo si affrettava di giustificarsi con proteste di burlesca umiltà, ella sorrise ed uscì.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non rimase assente più di cinque minuti; riprendendo il posto che occupava prima, narrò molto semplicemente il motivo della sua breve scomparsa. Discorrendo sorrideva, e un’espressione di franca bontà le illuminava la faccia irregolare, ma così espressiva. «Nientemeno, ecco che cosa sono andata a fare… Abbiamo una donna di servizio nuova, alla quale bisogna che insegni io il nostro uso di cucinare.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Gualtiero ha lo stomaco alquanto delicato che tollera soltanto certi dati cibi preparati in modo speciale… E naturalmente ciò richiede il mio intervento.» «E lei sa cucinare?» domandò alquanto meravigliato Rodolfo. «Come no?» replicò allegramente la ragazza. «So cucinare benissimo: ho imparato a Bologna dalla zia.. Lei sa già che basta questo a raccomandare un cuoco…» «Aver imparato a Bologna?» «Certamente, non lo sapeva?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma è squisita la cucina bolognese!» «Ella mi stupisce: non la immaginavo versata in simile materia…» «Ma perché?» «E i suoi studi universitari?» «Non le pare che una cosa concordi con l’altra? Non si può far questo e quello? Ma allora guai, se le donne ignoranti fossero le sole capaci a riuscire buone massaie; avrebbero ragione, davvero, coloro che vogliono costringere la donna a rimanere nella ignoranza assoluta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","No, no, anzi, è la donna più intelligente ed istruita che saprà meglio dirigere, fino nei particolari più umili, l’andamento della famiglia, perché ci impiegherà una avvedutezza, una abilità che, naturalmente, mancano all’altra.» Allora Paolina narrò come passava le giornate, nella sua vita di ragazza laboriosa, equilibrata, che sa rendersi utile agli altri e provvedere a sé stessa; né egoista, né logorata da morbose abnegazioni. Nell’ascoltarla Rodolfo provava un senso di calma benefica, e nel seguire attentamente il racconto di quell’esistenza semplice, operosa, fatto con una schiettezza commovente, vedendo quella fanciulla che sapeva unire alla coltura dello spirito i sentimenti affettuosi, senza esagerazioni di nessuna specie, quella fanciulla abile tanto a disimpegnare le faccende più infime come a familiarizzarsi con i più alti problemi scientifici, conservando sempre intatta ed inalterabile la sua grazia femminile, la sua semplicità e la sua gaiezza giovanile; quella fanciulla sana di corpo e di mente, serena nel concepire il senso della vita, pronta ad avviarsi incontro all’avvenire, priva di illusioni puerili e di sfiducie esacerbate; vedendola, ascoltandola, una vampa calda come un alito di speranza gli infiammò lo spirito, dove l’immagine presente assunse i contorni di una visione ideale. Ecco, tale doveva essere l’esemplare mirabile da collocarsi su in alto, in alto: questo il fiore precursore di un’intera fioritura prossima a sbocciare ed a prendere il posto di tanti esseri ibridi, improduttivi.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Scomparirebbero finalmente le fanciulle clorotiche, consumate da desiderii innominabili, pure di corpo, sozze di spirito, finte o perverse o scioccamente virtuose o martiri inutili o vipere velenose, frutti maculati fino dalla nascita, guasti prodotti di piante intristite. Scomparirebbero queste eroine di una nevrosi troppo spesso simulata, queste pupattole smaniose di singolarizzarsi, non per virtù intrinseche, ma nelle manifestazioni esteriori, questi esseri incompleti, brancolanti nei campi della esagerazione praticata in tutte le forme; scomparirebbero dinanzi all’apparizione augusta della donna che sa quello che vale, sa quello che deve, sa quello che vuole, sa quello che può. Nell’emozione entusiasta di quel momento, Rodolfo sentiva diventare la sua mente di una straordinaria lucidità; per la prima volta vide con chiarezza la causa principale della imperfezione della donna.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La tradizione, la educazione, la condizione in cui era stata messa avevano impedito in lei lo sviluppo della coscienza. Prima tutelata dai genitori, dopo sottomessa al marito, ecco che nella sua vita non le si offriva mai occasione di affermare quella responsabilità morale che inalza l’individuo alla dignità di essere cosciente. Fino ad oggi la donna non aveva avuto bisogno di servirsi che delle facoltà meno nobili dello spirito: furba o sciocca, nascostamente ribelle o docilmente passiva, non avendo mai imparato a ragionare, non cercava che soddisfare bene o male i propri desiderii impulsivi, senza darsi pensiero delle conseguenze, avvezza oramai a caricarne le spalle altrui.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oggi, poi, spinta inanzi fatalmente dalla legge di evoluzione, che ha spezzato le catene più gravi che la avvincevano, di quella evoluzione che in lei pure ha operato un benefico miglioramento, ubbriacata dall’improvviso fiotto di luce che ha colpito le sue pupille ancora disadatte ad affrontarla, ella, come presa da vertigine, si è slanciata ad una corsa furibonda, cimentandosi ai più ardui pericoli, gettandosi con esagerato ardimento fra le balze e i dirupi, invece di scegliere assennatamente il sentiero più agevole ed a lei più accessibile. Ma anche questa frenetica smania di attività era destinata a cessare per dar luogo ad una giusta comprensione delle proprie forze, ad una saggia distribuzione della propria attività, ad una oculata scelta del compito da assumere, per dar luogo insomma a quello che solo un’alta ed illuminata coscienza può dettare. Un’immagine, un nome balzarono ad un tratto nel pensiero di Rodolfo e la grande visione si offuscò, divenne confusa, per dileguare gradatamente, come in una lontananza sconfinata… La sua gioia sparì, cacciata da una puntura dolorosa: Isabella!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poteva egli sperare di salvare quella creatura, così ben dotata, dal naufragio che minacciava di sommergerla? Come doveva interpretare la chiamata telegrafica che aveva ricevuto? Era l’ultimo tentativo del lottatore vicino ad arrendersi vinto, ovvero era il grido della suprema ribellione?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ancora non lo sapeva; arrivato la mattina, non aveva ancora potuto vedere Isabella. Quando si era presentato a casa di lei gli avevano detto che la signorina era uscita ed egli, pentitosi di non aver preso prima degli accordi opportuni con lei, non sapeva come fare per trovare il modo di avvicinarla. Tornare una seconda volta a casa non gli sembrava conveniente; aveva quindi trovato che il miglior mezzo era di scriverle un biglietto per avvertirla della sua presenza a Roma, unendovi il suo indirizzo e concludendo che aspettava suoi ordini.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Così aveva fatto, ed ora, ansioso, contava le ore, nell’impazienza di ricevere la risposta. Il ritorno di Gualtiero mise fine alla conversazione di Rodolfo e Paolina; a dir vero, i pensieri che avevano occupato la mente di Rodolfo gli avevano impedito di parlare e già da qualche minuto un profondo silenzio si era stabilito fra loro. Gualtiero li trovò così raccolti, meditabondi; ma tutto cambiò al giungere di lui.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","L’accoglienza fatta all’amico non avrebbe potuto essere più cordiale e più spontanea; quando egli seppe che era stata Paolina ad obbligarlo a rimanere, Gualtiero si voltò verso la sorella giocondamente: «Brava Paolina! Già è sempre così! Quello che fai tu è ben fatto!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Adesso ascoltami: metti un posto di più a tavola, perché sono sicuro che Rodolfo non rifiuterà di dividere un boccone con noi…». «Vado subito e faccio servire» rispose la ragazza, avviandosi sollecita verso il salotto da pranzo. Quando fu uscita, Rodolfo non poté trattenersi dall’esprimere la simpatia che provava per Paolina e disse a Gualtiero: «Più conosco tua sorella e più imparo ad apprezzarla.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ti confesso che qualche volta sono stupito di trovare riunite in una persona sola tante qualità così diverse… Ella parla di cose serie con la precisione di uno scienziato; ha una acutezza di osservazione veramente meravigliosa… E poi sì! Ci vorrebbe altro a descrivere tutte le sue virtù!». «Hai ragione» approvò Gualtiero con semplicità, «Paolina è una donna veramente eccezionale, per i tempi che corrono, intendiamoci!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vedi, io, per esempio, a forza di stare con lei, sono diventato così difficile, che nessuna altra donna riesce a soddisfarmi…» «Lo capisco.» «È un affar serio, sai? Talora penso che Paolina un giorno o l’altro spiccherà il volo e anderà a fare il suo nido altrove; allora io resterò solo e la solitudine mi fa orrore. Se avessi una compagna, questo pericolo sarebbe evitato; ma dove trovarla, dove cercare una donna che possa degnamente rimpiazzare Paolina!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! Delle mogli quante me ne hanno offerte! Quante mamme mi sono venute dintorno a compiere il loro ignobile ufficio di mezzane di matrimonio!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Me ne hanno mostrate tante giovinette contegnose, che hanno imparato a vedere tutto tenendo gli occhi bassi, che sono istruite come pappagallini, che calcolano il matrimonio come il mezzo d’indossare un bell’abito bianco guarnito di fiori d’arancio e di ottenere la libertà di uscire sole, che considerano la maternità il compito di saper scegliere il colore dei nastri della balia e i merletti per la creatura. Vedi, non ti parlo che delle migliori, tralascio le altre… Ma ti figuri che impressione deve riceverne un pover’uomo come me? O rassegnarsi alla solitudine o adattarsi ad avere una femmina… no, c’è il rischio di non aver neanche quella… In molte bambole d’oggi non c’è più neanche l’istinto fisiologico: è sostituito dalla vanità, dalla preoccupazione della toilette, dall’artifizio, insomma, che trionfa ovunque.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Del resto è bene che sia così: la sterilità colpisce cotesti esseri ibridi e quanto meno essi si riproducono, tanto più facilmente si distruggeranno… Oh sì, sì» proseguì Gualtiero, esaltandosi nella sua concezione ed allargando le braccia in un gesto ampio, «la distruzione di tutti questi miasmi che ci opprimono… Largo, largo ai nuovi germogli che pullulano vigorosi qua e là isolati, fra la vecchia vegetazione vicina a disseccarsi, ma ancora attaccata alla terra, tenace nel voler mantenere il suo posto… Aiutiamo l’opera infallibile del tempo: strappiamo le male erbe già per metà marcite, e lasciamo che le piante novelle invadano liberamente lo spazio disponibile… Tanto, che lo si voglia o no, tutto deve trasformarsi… Ed oramai coloro che più si credono in alto, che si immaginano di rappresentare l’apice della perfezione raggiunta, tutti questi prodotti falsi, donne che non sanno essere né femmine, né vergini, né spose, né madri; uomini senza virilità, senza energia per il bene o per il male, meschini esseri tentennanti fra l’oggi e l’ieri, non sono che poveri agonizzanti sull’orlo del nero abisso del nulla… E ugualmente agonizzanti sono le decrepite forme d’idealismi, di credenze, di superstizioni, di pregiudizi, di istituzioni che formano l’immane fardello che schiaccia l’individuo per condannarlo al regno della oscurità e della ignoranza… Oh! L’aurora del giorno che seguirà quello in cui sulle grandi turbe agonizzanti sarà disceso l’eterno silenzio e sui mucchi degli antichi errori rovinati si adagieranno vittoriose le limpide verità, le sane leggi, dettate dal sapere e non dall’astuzia e dalla rapacità di pochi, per soggiogare e sfruttare i più!» «È lontano, molto lontano!» mormorò Rodolfo. «Chi lo sa!» replicò l’entusiasta visionario.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Probabilmente noi non lo vedremo sorgere… A me basta intanto seguire il lento lavorio di preparazione e vedere la varietà di mezzi con i quali le misteriose forze che governano i fenomeni fisici e psichici dell’universo concorrono alla riuscita di uno stesso fine…» «Per ricominciare quindi» disse Rodolfo, «un’altra opera di demolizione e di ricostruzione.» «È legge ineluttabile: la eterna parabola ascendente e discendente. Però ognuna di esse segna un passo fatto nella via del progresso…» «E poi?» chiese Rodolfo. «E poi?» ripeté pensosamente Gualtiero.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dopo aver taciuto un poco, concluse sorridendo: «Orsù, un buon operaio fa il suo compito, senza sapere nemmeno a che cosa servirà l’oggetto o fors’anche una singola parte dell’oggetto, che è incaricato di creare. Non chiediamo troppo: è già molto se ci è concesso intravedere uno spiraglio di quell’ignoto domani…». I due giovani rimasero silenziosi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dalla strada saliva un grande chiasso di carrozze e di carri, uno scalpiccio di piedi, un incrociar di grida di venditori di giornali, di fiori, di fiammiferi, e di tanto in tanto echeggiava bizzarro e stridente il fischio o la trombetta di avvertimento delle biciclette. Tutta quella confusione di suoni bizzarri erano un contrasto così rimarchevole con la grandiosa immagine di quiete serena evocata dalla conversazione dei due amici, che Rodolfo non poté fare a meno di farlo osservare a Gualtiero. «Ascolta questo fracasso laggiù… E dire che c’è della gente che è infelice, se non ci sta sempre in mezzo!» «A chi lo dici!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Bisogna vedere la faccia che fa qualche signora o signorina, se le ordino di passare un mese o due in campagna… Una volta ci fu una tale, una donna di trentadue anni circa, madre di tre bambini, che scoppiò in dirotto pianto… Era molto anemica, si era strapazzata a ballare, a correre di qua e di là in società, passando molte notti in piedi ed aveva bisogno di riposo. Le ordinai la campagna, la quiete: si disperò, come se la avessi condannata a subire una tortura… E sai quale fu la conclusione? Di lì a qualche tempo fui pagato e non fui più chiamato.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La signora pensò bene di cercarsi un medico che sapesse capire meglio come si curano certi clienti: già nella nostra professione ce ne sono alcuni che hanno una abilità speciale in cotesto genere.» «Ed una elasticità di coscienza altrettanto speciale.» «Che cosa vuoi, il bisogno di guadagnare, la lotta per il pane mette qualche volta a dure prove e se alcuni soccombono e transigono più o meno con il loro rigoroso dovere, credi, vanno compatiti… Bisogna esser passati in mezzo alla mischia terribile per capire completamente quali lotte si è costretti ad affrontare: trovarsi davanti ad una capricciosa donnina, che vi supplica di ordinarle una cura di bagni di mare quando sapete che ci vorrebbe una prescrizione contraria, ed essere convinto che se le rifiutate ciò che vi domanda, l’indomani siete più o meno decentemente licenziato, mentre avete una famiglia da sostenere con i vostri guadagni, è un imbarazzo crudele dal quale è molto facile levarsi col cedere. E così si comincia con le piccole, insignificanti concessioni… Oggi si dice “Bah! Dopo tutto è una cosa da nulla e non merita che io perda per questo il cliente”; domani capita una cosetta di più, che però, succedendo a quella di ieri, già si presenta diminuita di importanza; domani l’altro aumenta ancora e così via via, si finisce per diventare disonesti addirittura.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Succede in tutto e sempre così: chi addirittura si getta d’assalto nel male, con la piena coscienza di quello che fa, non è nella regola: pur troppo la regola è quale l’ho accennata dianzi ed è anche peggio, perché più facilmente riesce a sorprendere.» In quella Paolina tornò ad avvertire che la minestra era in tavola. Sbrigarono presto il pranzo frugale ma gustoso e dopo, intanto che la ragazza preparava il caffè, i due giovani accesero i sigari e fumarono seduti vicino a lei. Allora nella quiete di quell’ambiente famigliare, davanti agli sguardi affettuosi che rivelavano tanta sincera simpatia, Rodolfo raccontò tutta la storia della sua relazione con Isabella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Raccontò le sue speranze, la sua delusione, le incertezze, la trasformazione subita; spiegò la condizione di lei, le angoscie sofferte e finalmente delineò all’incirca Leporano, il fatto ultimo, l’avvenimento imprevisto che lo aveva chiamato a Roma, dove aspettava ansioso fino dalla mattina un cenno qualunque di schiarimento. «Se fosse altrimenti» finì col dire Rodolfo, «ve lo direi; perché dovrei fingere? Ma no: adesso più che l’amore, io sento il bisogno di strappare quella fanciulla ai pericoli che la minacciano.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Da sé sola per un miracolo di intuizione spontanea, quella giovinetta, abbandonata quasi da un padre interamente assorbito dai suoi intrighi particolari d’ogni genere, consigliata (potete immaginarvi come) da una zia, che altro non è se non un mucchio di stracci vistosi ambulante, ha saputo discernere la falsità della vita che le imponevano. Malgrado gli esempi, malgrado le tentazioni, ella non si è corrotta: il suo culto per la verità, il suo disprezzo per la simulazione sono state le cause maggiori, forse, della sua sventura… Tuttavia io non mi nascondo che nelle circostanze attuali ella potrebbe essere indotta a cadere in un errore fatale, perché in lei gli impulsi naturali del sentimento non trovano un adeguato sostegno nella solidità del governo della mente. E ciò è naturale.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quello che è, lo è per impulso spontaneo; non in conseguenza di una educazione ricevuta e le riflessioni tratte da una esperienza troppo breve non possono pesare molto sulla bilancia, per ciò temo assai che al momento decisivo le malvagie influenze, dalle quali è circondata, si impadroniscano di quella parte che in lei ancora tentenna, cercando di persuaderla con l’apparenza della giustizia. E l’argomento che principalmente potrebbero far valere e che più mi spaventa è il figlio: tutta la vecchia fandonia della legittimità, del nome… Avrà ella la energia di reagire contro questi assurdi pregiudizi, che ancora resistono così tenacemente? Potrà ella capire la superiorità, la nobiltà dell’atto che compirebbe accettando dignitosa, in faccia a tutti, la sua maternità, anzi che coprirla con la etichetta di un contratto infame?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È lecito sperare che il poco che ho potuto dimostrarle sia stato sufficiente ad infiltrare nella sua mente, già tanto disposta ad accoglierlo, questo nuovo aspetto del dovere, del vero dovere? Si può pretendere che una ragazza di vent’anni, vissuta in un ambiente come quello, avvezza oramai agli usi, alle convenzionalità di certe forme, possa quasi ad un tratto liberarsi da quei mille ceppi e affrontare sicura, non per effetto di un modo inconsulto di rivolta, ma in seguito ad una ponderata deliberazione, tutto l’urto della corrente contraria che le si rovescerebbe addosso? Vero è che nell’animo di lei già da lungo tempo si compie l’opera riformatrice, ed al punto in cui è giunta ora basta la tradizionale gocciola per fare traboccare il vaso… Però ho paura… Oh, ditemi voi, ditemi voi se posso sperare!» Mentre le ultime parole gli uscivano di bocca, Rodolfo allungò il braccio destro sulla tavola per stendere la mano a Gualtiero e porse la sinistra a Paolina, che gli stava accanto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fratello e sorella ricambiarono la stretta amichevole trattennero un poco fra loro quelle mani che si erano offerte ad essi con così commovente slancio di fiducia. Vi fu un breve intervallo di silenzio, pieno di raccoglimento; la ragazza si era voltata verso Gualtiero, dimostrando con questo semplice gesto che gli riconosceva il diritto di parlare per il primo. E quando egli prese la parola lo ascoltarono attentamente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Prima di tutto lasciami dire una cosa che riguarda me, e cioè quanto piacere mi abbia procurato questa prova di amicizia che ci hai dato adesso… Sono sicuro con questo d’interpretare anche il sentimento di Paolina ed a nome di entrambi fino da ora ti prego di disporre di noi in qualunque modo… Ora zitto… zitto; basta di ciò e veniamo all’argomento. Tu hai agito come dovevi, non ci sarebbe nemmeno bisogno che te lo confermassi: la tua coscienza è abbastanza illuminata per discernerlo senza l’aiuto di alcuno. Tuttavia, giacché me la chiedi, ti dò la mia approvazione piena ed intera… se proprio tutto sta come tu dici…» «Cioè?» esclamò Rodolfo molto sorpreso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ecco, mi spiego. Sei proprio, proprio sicuro che quel Leporano è realmente tale quale ce lo hai dipinto? Sei assolutamente sicuro delle intenzioni di costui?» «Non capisco» balbettò Rodolfo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Non agitarti; ascoltami tranquillamente. Io vorrei che nella tua condotta non ci fosse il minimo appiglio che potesse darti l’apparenza di aver sacrificato alla tua la causa di altri. Per questo ti domando: il tuo giudizio su quell’uomo è del tutto imparziale?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Lo conosci bene? Non potrebbe darsi che egli, nell’offrire il matrimonio alla persona in questione, ubbidisca a un desiderio onesto di soccorrerla senza secondi fini?» Un sorriso di amarezza schiuse le labbra di Rodolfo che rispose, scrollando il capo: «No, caro Gualtiero; non posso ingannarmi. Senza conoscere molto Leporano, conosco moltissimo la categoria di individui a cui appartiene, e so che cosa valgono».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ci sono le eccezioni…» «Sì, ma non può esserne una quel vecchio libertino, ubbriaco metà della giornata, abbruttito dalle notti passate fra il giuoco e le peggiori donnacce… Che cosa vorresti pretendere da un simile individuo?» «E poi» intervenne con impeto Paolina, «quale è la donna che accetterebbe di unirsi a lui?» «Sta bene» riprese Gualtiero. «Mi premeva di chiarire questo punto perché era il solo che prestasse un lato alla critica. Se quella proposta di matrimonio fosse stata fatta con uno scopo disinteressato, se un sentimento unicamente paterno avesse dettato quella soluzione come la sola possibile a prestare un rimedio efficace, Rodolfo avrebbe avuto il dovere di esaminarne i lati vantaggiosi, prima di consigliare assolutamente di respingerla.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma è inutile perderci a considerare ciò che non è; dichiaro invece anche io che un matrimonio in quelle condizioni sarebbe una cosa abbominevole e tu devi impedirlo ad ogni costo…» «Non è vero?» gridò Rodolfo, felice di trovarsi così d’accordo con le persone che tanto stimava. Seguitarono a discorrere insieme, calcolando le probabilità favorevoli o contrarie alla riuscita del piano di Rodolfo. Paolina prendeva poca parte alla conversazione, pareva preoccupata da un pensiero grave; ad un tratto, profittando di un intervallo di silenzio, interpellò i due uomini con subitanea vivacità.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Mi permettete di farvi un’osservazione? Mi sembra che abbiate dimenticato di fermarvi ad esaminare un lato molto importante della questione. Ammettiamo, cosa di cui io sono già certa, che la signorina respinga la proposta di matrimonio che le è stata fatta; ne conseguirà un grande malcontento nella sua famiglia… Con le aggravanti poi che ci sono, chi sa che le cose non si spingano ad un punto da rendere indispensabile una separazione definitiva?» «Abbiamo previsto il caso» affermò Gualtiero.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Sì, avete previsto che molto probabilmente ella sarà costretta ad abbandonare la sua famiglia; ebbene, il signor Rodolfo ci ha detto che non è ricca, e allora dove anderà, che cosa farà?» «Per il primo momento…» disse Gualtiero. Ma la sorella non lo lasciò finire e, animandosi sempre di più, riprese. «No, non è del primo momento che si tratta, bisogna provvedere al dopo… Pur troppo è sempre la stessa questione economica, che è in fondo a tutte le cose… Capirete facilmente che essa pure, prima di risolversi al passo decisivo che muterà in modo assoluto tutto l’indirizzo della sua vita, avrà bisogno di essere assicurata che non le mancherà almeno il pane per sé… e per il figlio… Se no, come volete che faccia?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","I discorsi sono una bella cosa, ma i fatti sono molto diversi. E certi eroismi diventano quasi impossibili quando si rischia di morire di fame!» «Brava signorina “Buon consiglio”!» esclamò Gualtiero commosso, chiamando la sorella col nomignolo che adoperava scherzosamente nell’intimità. «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Signorina Paolina, quanto vi ringrazio!» mormorò Rodolfo in uno slancio di gratitudine. «A parer mio, dunque, il signor Rodolfo farebbe bene a cercare subito un posto, un impiego, che so io? Qualche cosa insomma, che potesse convenire alla signorina; allora i suoi consigli, signor Rodolfo, acquisterebbero maggiore autorità, perché appoggiati su una base solida, e sarebbe eliminato l’ostacolo che deve più sgomentare la povera ragazza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Capirete facilmente tutta la differenza che esiste tra prendere una decisione, che vi getta impreparati, indifesi nella lotta, e lo scegliere una via che vi offre le maggiori garanzie di sicurezza: mentre il primo caso presenta l’aspetto di un atto irriflessivo, che può trascinare a chi sa quali estremi, il secondo è la prova di una volontà ben determinata, che agisce nella piena coscienza di sé.» «Hai ragione, hai ragione!» gridò Gualtiero. Si era alzato, ed in uno dei suoi soliti impeti, aveva preso il capo della sorella fra le mani e la baciava ripetutamente sui capelli. «Signorina» diceva intanto Rodolfo, «il suo consiglio non poteva giungere più a proposito.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Io sentivo confusamente che qualche cosa mancava e non riuscivo a capire che cosa fosse; avevo pensato che in avvenire bisognava regolare anche la questione materiale; ma sul momento, a torto, l’avevo trascurata. Adesso sono stato avvertito e senza di ciò tutto quello che ho fatto o che avrei potuto fare ancora, valeva assolutamente zero…» «Ci avrebbe rimediato in un modo o nell’altro…» «Forse sarebbe stato tardi; adesso invece sono sicuro di arrivare in tempo. Senza indugiare, mi metterò in cerca e qualche cosa troverò.» Gualtiero gli si accostò, e, mettendogli amichevolmente una mano sulla spalla, gli disse: «Anche io, dal canto mio, me ne occuperò… Non occorre che ti ripeta come tu debba fin da questo momento fare assegnamento su di noi per tutto quello in cui potremmo esserti utili.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oltre l’affetto che abbiamo per te e l’interesse che prendiamo a tutto ciò che ti riguarda, questa faccenda ci sta a cuore, come un’opera altamente umanitaria… È il salvataggio di un’anima! Permettendoci di associarci a te in una tale impresa, tu ci procuri una fra le più nobili soddisfazioni… Disponi dunque di noi… È superfluo, credo, aggiungere che se la persona della quale ci occupiamo, dovrà lasciare improvvisamente la sua famiglia, ne troverà un’altra presso di noi, dove sarà padrona di restare fino a che le piacerà… Siamo intesi, non è vero?» «E come potrai rifiutare?» rispose l’altro, stringendo con effusione le mani dell’amico. Quando Rodolfo uscì da casa Labianca erano circa le dieci di sera.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Andò direttamente al suo albergo, lusingandosi di trovarvi un biglietto di Isabella; ma la sua speranza fu delusa. Ne rimase molto contristato, facendo mille congetture per cercare una spiegazione al silenzio della ragazza. Fino all’indomani non poteva fare altro e doveva rassegnarsi ad aspettare; si sentiva troppo inquieto per andare subito a letto; sebbene fosse assai stanco, era sicuro che non gli sarebbe riuscito dormire, quindi preferì uscire e senza direzione infilò la prima strada che gli si presentò.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Camminava adagio, ripensando alla conversazione avuta con Gualtiero e Paolina, felice di aver ottenuto il loro valido appoggio. Gli tornarono alla mente le considerazioni fatte da Gualtiero a proposito di Leporano, e una idea improvvisa gli suggerì di tentare una prova. Affrettò il passo, dirigendosi verso l’Eldorado: se davvero non s’ingannava nelle sue previsioni riguardanti Leporano, lo avrebbe certo trovato là, dove il vecchio gaudente era solito passare tutte le sere prima dell’ora della cena.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se la passione di lui per Isabella era quale egli supponeva, doveva aver conservato le stesse abitudini, e Rodolfo, incontrandolo, avrebbe avuto agio di accertarsene. Dopo pochi minuti di cammino il giovane penetrava nell’elegante ritrovo degli scioperati più brillanti di Roma. Appena entrato, egli gettò un’occhiata sulla folla che si assiepava, seduta intorno ai tavolinetti, messi fitti fitti e laggiù, in fondo, ebbe il piacere di scorgere, subito, la grossa faccia sanguigna del conte.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questi stava in un crocchio di uomini vestiti quasi tutti nello stesso modo: soprabiti chiari, fiori agli occhielli, colletti esageratamente alti, cravatte sgargianti, cappelli portati alquanto all’indietro sulla fronte. La similitudine del vestiario, la similitudine degli atteggiamenti studiati, faceva di tutti quegli individui tante copie di uno stesso modello. Tutto quello che di caratteristico, di personale ci può essere nella fisionomia di un uomo era totalmente cancellato in loro; per obbedire ai decreti della moda, che imponeva loro quella speciale smorfia per reggere la grossa lente nell’occhio, quel dato gesto per eseguire un saluto, quel dato passo per aver la camminatura elegante e così di seguito, essi diventavano manichini automatici, che a mala pena si distinguevano l’uno dall’altro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo, fermo a qualche distanza, li osservava e rifletteva fra sé allo sforzo che dovevano fare per ottenere quell’uniformità, con la quale essi credevano di raggiungere il colmo della perfezione, mentre in realtà non riuscivano che a diventare ridicoli. Poveri illusi! Prima di inoltrarsi ancora per cercare un posto, egli ebbe la curiosità di esaminare la gente raccolta intorno alle tavole cariche di piattini, di tazzine, di boccie, di vassoi.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","I capelli delle donne emergevano, e qua e là si vedevano ondulare bianche piume di struzzo, sottili code di uccelli di paradiso gialle o bianche, svolazzanti nel vuoto con una leggerezza di spuma, alte penne dette a coltello, screziate di acciaio, di oro. La varietà delle guarnizioni, i fiocchi celesti, arancione, violetti, le fibbie scintillanti, i gioielli, le ricche stoffe formavano una smagliante tavolozza di colori vivaci, che al chiarore della luce elettrica acquistavano riflessi anche più vividi. Vi erano molte cocottes: alcune sedute, con quell’aspetto di attesa rassegnata, che è una delle loro caratteristiche più evidenti, altre irrequiete si alzavano, cambiavano posto e tutte indistintamente avevano sulle labbra quel mezzo sorriso che l’abitudine vi ha inchiodato.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Accanto a queste, Rodolfo vedeva delle signore, delle madri che non avevano esitato ad affrontare quei contatti, esponendovi anche le loro figliuole, ragazzine gracili, dai grandi occhi spalancati, come porte dalle quali penetravano nell’animo tutte le curiosità, tutti gli stimoli malsani suggeriti da quello spettacolo che esse comprendevano soltanto a metà e che per questo appunto rassicurava i genitori imprudenti, i quali non capivano quanto ne fosse invece maggiore il pericolo per le anime ancora incomplete. Rodolfo fissava qualche signora appartenente alla migliore società, venuta lì per gustare quel piacere bizzarro che certe donne, fra le più pudiche ed oneste, provano nel trovarsi a contatto con le forme più basse del vizio o della vergogna; nei loro occhi compariva una espressione di vago rimpianto, come se la moderazione dello spettacolo offerto loro fosse una amara delusione. Poi poco a poco riscaldate dall’aria grave di fumo, eccitate dagli sguardi arditi, esse acquistavano una inconsapevole audacia, che dava ai loro visi, ai loro atti, un sottinteso provocante.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La sicurezza di essere al riparo di ogni pericolo, perché protette dagli uomini che le accompagnavano, le faceva osare anche di più e le occhiate gettate qua e là esprimevano, forse, quello che non avrebbero voluto. Così cominciavano, qualche volta, quelle brevi avventure galanti che consistono in uno scambio di sguardi furtivi durante tutta una sera o che si spingono fino ad un inserimento di cartoline nelle quarte pagine dei giornali dove – Signora bruna, Occhio di sole – fanno palpitare i cuori, mentre le mani sono occupate a preparare il panierino con la colazione dei bimbi a scuola, oppure a rammendare i calzini del marito. Tutto ciò fa la delizia delle anime timorate di oltrepassare certi limiti, ma avide di assaporare almeno il profumo del frutto proibito: gioie fugaci, che danno ebbrezze e terrori inauditi e che talvolta compendiano tutta la storia di una vita!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mentre Rodolfo guardava gli spettatori sul piccolo palcoscenico, accompagnate dal suono monotono di una orchestrina meno che mediocre, si succedevano l’una all’altra le canzonettiste internazionali, dialettali, le diseuses di romantiche canzoni o le imitatrici delle artiste più in voga, le equilibriste, i trasformisti, i contorsionisti, tutta la serie dei meriti fisici e delle abilità muscolari, intramezzate dal ballo, in cui qualche spagnuola, più o meno autentica, danzava una habanera fra lo schioccar delle gnacchere e il frastuono dei tamburelli. Finalmente Rodolfo si stancò di prolungare quello studio di tipi diversi e strisciando con difficoltà tra le seggiole, riuscì a spingersi fino al gruppo di uomini in mezzo ai quali era Leporano. Vi trovò anche alcuni suoi conoscenti: Luca Vinci, Amerigo Conti, il banchiere Ravelli, e ne approfittò per unirsi a loro.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La sua venuta provocò un moto di sorpresa generale: non avvezzi ad incontrarlo in quei luoghi, esageravano, per vezzo, la loro meraviglia. Quasi tutti conoscevano Rodolfo almeno di nome; lo consideravano uno stravagante, ma siccome lo sapevano ricco lo stimavano molto. Al suo comparire da ogni parte si levarono esclamazioni.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Tu qui?» «Che miracolo è questo?» «Toh! Sei tornato?» «Da dove vieni?» «Eh? Chi lo sa mai?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli è l’uomo fantasma che appare e scompare, senza che mai si sappia da dove viene e dove va!» «Olà, cameriere! Portaci qualche liquore straordinario per solennizzare questo avvenimento prodigioso!» Nel frattempo Rodolfo salutava quietamente questo e quello, limitandosi ad accogliere con un sorriso poco incoraggiante le facezie più o meno spiritose che gli venivano dirette. Cercò di collocarsi vicino a Leporano, per poterlo studiare a suo agio, senza dare nell’occhio agli altri.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si accorse subito che il vecchio beveva al di là del giusto, tanto che i suoi piccoli occhi cominciavano ad annebbiarsi e su tutto il volto spuntava un’espressione di beatitudine ebete. Intanto tutti discorrevano, e Rodolfo non aveva bisogno di prestarvi molta attenzione per seguire quello che dicevano. Oramai quei discorsi li sapeva a mente, li aveva uditi ripetere invariabilmente ogni volta che gli era capitato di stare fra gente di quella specie: non si trattava che di notizie sulle vincite o le perdite al giuoco, di informazioni sulle scommesse avvenute alle corse, di fare apprezzamenti sulle donne o sui cavalli, di pettegolare sull’ultima avventura galante della signora B. o della baronessa C.; niente di nuovo, niente di più.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un tratto qualcheduno pronunciò il nome di Giulio Bessardi; Rodolfo trasalì ed ascoltò. «Sì: eccolo là… Lo vedi? Sarei curioso di sapere chi è quella tale che da un po’ di tempo va spesso con lui…» «Quella che gli sta accanto adesso?» domandò Luca Vinci.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Appunto…» Luca replicò: «Non la conosci? È madame de Saint-Esprit, una signora francese che è venuta a Roma per vedere il papa; viceversa fa il possibile per mettersi d’accordo col diavolo perché le suggerisca tutte le arti note ed ignote per non invecchiare…». «Molto elegante!» esclamò uno della comitiva, che Rodolfo non conosceva.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ricca?» chiese Amerigo Conti. «A milioni… Almeno per quello che si dice e che sembra… Spende e spande, senza contare, davvero.» «Vedova?» «Racconta di essere separata dal marito…» «Peccato che non sia vedova!» «Perché?» «Eh! Perché Bessardi poteva trovarci il suo tornaconto in quella vedovanza.» «Oh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vedova o no è lo stesso» saltò su a dire Amerigo Conti, «in Francia c’è il divorzio… Ma è una volpe vecchia e dubito assai che si lasci acchiappare… ammesso pure che ci sia chi ne abbia l’intenzione…» «Non si sa mai… a quindici e a cinquanta anni si perde la testa con uguale facilità…» «Guardate… guardate, ecco la bella Candida… Oh! Oh! Bessardi la presenta alla forestiera.» A questo punto la conversazione deviò e cessarono di occuparsi di Giulio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non era sfuggito a Rodolfo con quanta ansietà Leporano aveva cercato di non perdere nulla delle chiacchiere che si facevano sul conto di Bessardi; dopo, egli era ricaduto nel suo silenzio uggioso e il lampo di animazione apparso per un momento sulla sua grossa faccia si era subito spento, lasciandolo in una inerzia che rendeva più evidenti i segni della vecchiaia. Rodolfo lo guardava di sottecchi e l’anima gli fremeva di invincibile orrore al pensiero che quell’essere, logoro dai vizi e dagli anni, privo delle qualità che rendono il vecchio augusto, quell’essere prossimo ad un completo disfacimento avrebbe potuto vantare un diritto su un fiore di giovinezza, su una fanciulla di venti anni, bella, intelligente e farla sua con la approvazione della legge e della società… La sensazione di ribrezzo prodottagli da questa idea fu così forte, che subito avvenne in lui una benefica reazione, con la sicurezza che Isabella non avrebbe consentito mai a nessun patto a sposare costui. Adesso non era nemmeno più impaziente di interrogarla per sapere: gli era bastato di vedere Leporano per scacciare definitivamente ogni dubbio.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sollevato dall’orgasmo in cui si dibatteva da tante e tante ore, stimò inutile di trattenersi ancora lì e stava per andarsene, quando un incidente impreveduto lo fermò. Una donna si era avvicinata a Leporano e gli aveva appoggiato confidenzialmente la mano sulla spalla, una mano coperta di cipria, con le unghie esageratamente colorite di rosa e le dita cariche di anelli falsi. Tutti si erano voltati verso la nuova venuta e quando Rodolfo l’ebbe fissata in viso, non poté trattenere un movimento di viva meraviglia per la straordinaria somiglianza che presentava con Isabella Zerdoni.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mentre egli fra sé commentava lo strano caso, Amerigo Conti, accostandosi quasi al suo orecchio, in modo da non essere udito da altri, gli disse: «La vedi? È una delle artiste che ha finito e che viene a prendere il suo signore e padrone per farsi condurre a cena… Ma tu non ti immagini che cosa significa questo fatto così semplice in apparenza… Ah! Quanto ci siamo divertiti!».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«E perché?» chiese freddamente Rodolfo, frenando a stento il turbamento da cui si sentiva invadere suo malgrado. «Perché? Conosci tu la figliuola di Amilcare Zerdoni?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ti è mai capitato di incontrarla? Sì? Ebbene, guarda costei e dimmi se non è la seconda edizione di lei… Ora, devi sapere che Leporano è innamorato cotto della Zerdoni: io credo anche che sarebbe disposto a sposarla, ma pare che abbia fatto fiasco, giacché da un po’ di tempo è diventato di un umore intrattabile… La prima sera che si presentò quella lì sul palcoscenico, Leporano parve ammattire: la volle conoscere e lì… fu più fortunato… Aveva argomenti che non si rifiutano… Insomma io credo che la Nerina non sia che una illusione… Mi capisci?» Crudamente, brutalmente, Amerigo continuò a spiegare quel fatto che da quanto risultava evidente dai sottintesi, dalle allusioni, dai frizzi che ognuno lanciava all’indirizzo di Lepo-rano, doveva formare il tema di attualità di quel gruppo di sfaccendati.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo cercava di dominare la propria emozione e di contenere l’impeto di sdegno che gli saliva al cervello, nel vedere mischiato il nome di Isabella a tali turpitudini. Se avesse potuto fuggire, lo avrebbe fatto, ma glielo impediva il timore di tradire il suo stato o di commettere una imprudenza, che sarebbe poi ricaduta su Isabella danneggiandola. Intorno a lui gli scherzi grossolani seguitarono, acquistando sempre un significato più chiaro: Leporano, completamente ubriaco, pareva incoraggiarli, come se gli procurassero una intima soddisfazione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Solo la donna, un po’ seccata di servire da bersaglio a tutti gli epigrammi, nei quali molti della comitiva credevano di sfoggiare il loro spirito e il loro brio, ogni tanto cercava di cambiare tema di conversazione. Fu in uno di questi intervalli che Rodolfo, incapace di sopportare più a lungo cotesta compagnia, si alzò e, dopo essersi accomiatato con un breve saluto all’ingiro, si allontanò pieno di disgusto. Ma il suo intento era raggiunto; non esistevano più in lui né incertezze, né dubbi: la verità gli si era mostrata senza veli e quanto più orrenda appariva, tanto più tranquillizzante sorgeva la certezza che Isabella era salvata dal tremendo pericolo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Appena si fu svegliato l’indomani mattina, Rodolfo ricevette un bigliettino di Isabella: in poche righe scritte in fretta ella lo ringraziava di essere accorso alla sua chiamata e lo pregava di attenderla prima delle nove nella chiesa di Santa Maria Maggiore. Rodolfo consultò l’orologio e vide che erano già le otto; alla svelta si vestì, scese al caffè, dove si fece portare subito una tazza di cioccolata, poi si affrettò verso il luogo del convegno. Quando vi giunse una pioggia fitta e minuta si rovesciava sulla terra dal cielo uniformemente bigio, e la vasta piazza di Santa Maria Maggiore pareva immersa in una nube mobile che isolava il maestoso edifizio della chiesa, velato dalla densità dell’acqua cadente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","L’acquazzone aveva messo in fuga i viandanti, e quella solitudine nella luce grigiastra, quel monotono rumore cadenzato della pioggia scrosciante giù dalle grondaie, producevano un effetto di grandiosità malinconica che fermò l’attenzione di Rodolfo. Egli sapeva di essere arrivato prima dell’ora stabilita, quindi senza darsi pensiero dell’acqua dalla quale lo difendeva l’ampio impermeabile che indossava, fece lentamente il giro della piazza, dopo di che salì la larga scalinata della facciata principale. Siccome le grandi porte erano chiuse, Rodolfo dovette cercare l’altro ingresso, situato sotto al portico dal lato posteriore della chiesa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Là trovo due o tre donnette che vi si erano rifugiate per sfuggire alla violenza del temporale; esse discorrevano tra loro consultando la impassibilità del cielo d’acciaio, per fare calcoli approssimativi sulla probabile durata della pioggia. Accoccolato in terra sul limitare dell’uscio da cui si penetrava in chiesa, un vecchio cieco elemosinava biascicando ininterrottamente un rosario, che pareva non dovesse mai avere né principio né fine. Prima di entrare Rodolfo si soffermò ancora a guardare il tempo e, vedendo la persistenza della burrasca, per un momento dubitò della venuta di Isabella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si appoggiò con le spalle ad una delle colonne del portico ed aspettò, spiando ansiosamente qualche minuto di tregua in quella furia di pioggia. Il timore di non vedere l’attesa gli toglieva un poco della tranquillità che aveva avuto fino allora; era venuto calmo e sereno, la imminenza di quel colloquio, del quale misurava l’immensa gravità, non gli aveva procurato nessuna agitazione. Capiva perfettamente la grande responsabilità che assumeva nel consigliare Isabella ad un passo che mutava interamente la sua vita, ma la sicurezza di agire per la verità e per la giustizia gli infondeva una pace profonda, inalterabile.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nemmeno l’amore si manifestava più in lui nelle forme consuete: da che Isabella gli aveva chiesto il suo appoggio, da che egli si era imposto il compito di illuminarla e guidarla, da che ella gli aveva abbandonata la direzione della sua anima, affidandogli i suoi segreti più intimi, la passione che aveva provato per lei si era trasformata, come purificata, perdendo tutta quella parte di egoismo e di prepotenza che sono in fondo ad ogni amore comune, per assumere una forma più elevata di sentimento. Se tutto ciò che esisteva di soggettivo nel suo affetto per Isabella non era forse totalmente scomparso, perché la creatura umana più perfetta è pur sempre composta di carne e di sangue, cioè di bisogni e di impulsi, esso si era però tanto attenuato, tanto eliminato da fargli dimenticare, almeno momentaneamente, tutto quello che non riguardasse lei direttamente o che non fosse destinato al bene di lei. Per sé nulla, nemmeno un desiderio, fino a tanto che le circostanze mantenessero Isabella nella necessità di aver bisogno del suo aiuto; tale era la regola che Rodolfo si era imposta ed alla quale si conservava rigorosamente fedele.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mentre aspettava, seguitando a stare appoggiato alle colonne del porticato, fra lo scrosciare della pioggia, egli ripensava alle emozioni passate, alle lotte, alle angoscie patite, prima di giungere alla quiete attuale. Ricordava specialmente il giorno in cui Isabella gli aveva scritto per annunziargli la proposta di matrimonio ricevuta da Leporano: quali ore aveva passato! Che farraginoso ammasso di pensieri, di sentimenti si era sollevato nell’animo suo!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il suo primo impulso era stato di sostituirsi a Leporano, di offrire sé stesso invece di lui; ma abbastanza in tempo la riflessione gli aveva dimostrato che, se lo avesse fatto, avrebbe commesso un errore del quale si sarebbe presto pentito, poiché nulla avrebbe potuto togliergli il sospetto che Isabella non avrebbe respinto Leporano, qualora non le fosse capitato da rimpiazzarlo. Invece la rinunzia della fanciulla doveva avvenire spontanea, in conseguenza di una convinzione dell’animo e doveva essere fatta a costo di sacrifici; era necessario che ella fosse unicamente guidata dalla sua coscienza, illuminata dalle nuove cognizioni acquisite, nello scegliere rettamente il suo dovere e compierlo senza speranza di ricompense, all’infuori di quella che procura la sicurezza di aver soddisfatto il proprio obbligo. Tanto egli aspettava da Isabella; l’alto compito di responsabilità e di rettitudine che tutti gli uomini dovevano imparare un giorno, quando si sarebbero rischiarate le fitte tenebre della ignoranza, dei pregiudizi, dei falsi concetti, e risplenderebbe la sovrana luce della verità… Rodolfo era così assorto nella sua meditazione, che non udì neppure il rumore di una vettura di piazza che si fermava di fianco al portico; al colpo breve dello sportello che si richiudeva, si scosse, e girando il capo vide Isabella che saliva in fretta i pochi gradini.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come fu arrivata al riparo della pioggia, si voltò all’indietro verso la carrozza e disse a voce alta: «Bada, eh? Ritorna fra una mezz’ora e non ti muovere fino a che non mi vedi». Nel vano dello sportello, dietro il cristallo rialzato, apparve un viso femminile che rispose affermativamente, con ripetuti cenni del capo; subito dopo la carrozza partì e Isabella si avanzò sollecita incontro a Rodolfo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questi era rimasto alquanto imbarazzato; pensava che forse avrebbe dovuto aspettarla nell’interno della chiesa per non farsi scorgere dalla persona che l’aveva accompagnata: volle scusarsi mentre si levava il cappello per salutarla. «Ho fatto male a restar qui! Me ne sono avvisto troppo tardi… scusatemi…» «Perché?» domandò a Isabella maravigliata.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Perché avrei fatto meglio a rimanere dentro, dove non sarei stato veduto…» Ella lo interruppe e con fine malizia esclamò: «Come! Siete voi che accennate a questa prudenza degna di gente che ha qualche cosa da nascondere?». «Pur troppo!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quando si sta d’intorno a un ammalato affetto da una infermità contagiosa, si è necessariamente costretti ad usare certe indispensabili precauzioni; ebbene, nell’ambiente in cui vivete voi, Isabella, vi è un altro genere di contagio, dal quale bisogna guardarsi o almeno tentare di guardarsi.» «La maldicenza, non è vero?» «Sì, la maldicenza, arma terribile che può fare un male incalcolabile, e che nonostante è spesso adoperata con una leggerezza che bisogna compatire e perdonare, perché incosciente.» «È vero; ma io oramai sono invulnerabile.» Nel dire questa frase Isabella rialzò il capo in atto di superba sfida e fissò il suo sguardo aperto in quello di Rodolfo. Per un momento rimasero così e fra di loro avvenne uno scambio così completo di idee, di sentimenti che, prima di avere aperto bocca, essi si erano perfettamente intesi. Per esprimere la gioia profonda che gli invadeva l’anima nel vedere realizzata la sua speranza più cara, Rodolfo con un atto impulsivo prese fra le sue una mano di Isabella e la strinse forte.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Entriamo?» mormorò la ragazza. Entrarono. In un altare laterale un prete finiva frettolosamente di dir messa; l’uditorio scarsissimo si componeva di poche donnette e di un vecchio ripiegato su una panca come un sacco ripieno di cenci fuori d’uso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad eccezione di quel punto, tutto il resto della vasta chiesa era deserto; nella scialba luce piovente dall’alto e nel tremulo chiarore di qualche cero acceso comparivano confusamente immagini di santi e di sante e profili di lampade sospese, che proiettavano sul pavimento e sulle pareti mobili ombre gigantesche. Lentamente Isabella e Rodolfo si inoltrarono, evitarono l’altare in cui si officiava, giunsero in fondo e là, di comune accordo, dopo di essersi consultati con una occhiata, che fu interrogazione e risposta, presero posto su di una panca, collocata proprio all’estremità della chiesa. Il silenzio assoluto, l’aria carica degli aromi di incenso, la scarsa luce, la solitudine esercitarono sui loro spiriti una influenza che li predispose ad un dolce intenerimento.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La solennità del luogo si accordava con la solennità dell’ora ed entrambi ne sentivano più acutamente la gravità. Tacevano, esitando a pronunciare le parole, nella assoluta certezza che ognuna di esse avrebbe avuto il valore di un fatto irrevocabile e sarebbero state come tanti passi mossi in una via dalla quale più non si retrocede. Si sentivano a vicenda così occupati dagli stessi pensieri, che a Rodolfo sembrò superfluo qualunque preambolo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Disse con semplicità: «Ebbene, Isabella, eccomi qui… Mi avete scritto che il mio appoggio vi è necessario… Ve lo porto, usatene… In che cosa posso esservi utile?». Ella stette un poco pensierosa, poi volse verso di lui i belli occhi scintillanti sotto l’arco severo delle sopracciglia, e rispose, con altrettanta semplicità: «Aiutatemi a discernere quello che devo fare». Egli trasalì, fremente di una improvvisa ansietà.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Non lo sapete ancora! Esitate? Pensereste forse a sposare…» Ella gli impedì di continuare, e con veemenza dichiarò: «Mai, mai!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Al primo impeto di ribellione istintiva che mi dettò il rifiuto, si è aggiunto oggi il consiglio della mia coscienza illuminata. E siete voi che avete portata la luce in me… Oh! Quanto vi devo!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E per questo, rassicuratevi pure, io non mi avvilirò mai, io non commetterò certo quell’azione di cui ho capito tutto il lato vergognoso… Non voglio che dobbiate pentirvi di avermi stesa la mano per soccorrermi… Io resterò lassù in alto, sulla vetta che voi mi indicaste, e non ne scenderò, dovessi pure rimanervi lapidata da tutti i farisei che compongono la nostra società…». «Sì, così, Isabella, sempre così! Andate avanti coraggiosa; se il terreno sarà in principio cosparso di spine e di sassi, sotto di voi però sentirete sempre la terra solida, capace di sostenervi, anche se il piede appoggiandovisi avrà a soffrire qualche dolore.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Qua, invece, sotto alle erbe morbide c’è l’insidia delle paludi, dove gradatamente si affonda fino ad essere totalmente inghiottiti dalla melma putrida…» «Lo so, lo so…» approvò energicamente Isabella e proseguì animandosi, «e il pericolo maggiore si è che cotesta palude cela i suoi fanghi traditori sotto uno strato fitto di vegetazione florida… L’inganno ne consegue più facile ed io, senza il vostro aiuto, vi sarei immancabilmente caduta… Tutti, tutti mi spingevano nell’errore, rivestito di apparenze giuste, ragionevoli… Hanno tutto d’accordo, le leggi sociali e morali: sono i più forti…» «Apparentemente.» Rodolfo, dopo aver pronunciato questa parola, si soffermò un poco esitante, quasi volesse cambiare l’indirizzo della conversazione; ma poi gli sembrò utile per entrambi distrarre momentaneamente i loro spiriti dalle preoccupazioni soggettive che li assorbivano, certo che quell’intervallo di riposo avrebbe contribuito a rendere, dopo, maggiore la loro comunione intima e continuò: «Apparentemente, perché ad essi mancano quelle basi che producono la vera forza; tutto è fittizio intorno a loro ed al primo soffio, al primo urto violento precipiteranno infranti, insufficienti ad opporre una valida resistenza. Ed essi lo sanno, sanno quale sia la loro debolezza e ad arte esagerano le manifestazioni contrarie, ostentando una audacia, una sicurezza che sono ben lontani dal possedere. Intanto però tutti i loro sforzi sono diretti ad un unico scopo, quello di reprimere, di respingere, di trattenere l’onda minacciosa delle innovazioni che si infiltra dovunque nelle idee, nei bisogni, nelle credenze, nelle istituzioni.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Affannosamente cercano di costruire dighe che valgano a difenderli, e in questa fine di secolo noi abbiamo assistito ad una specie di furiosa ricostruzione dell’antico, ad un febbrile ritorno al passato, che si sono rivelati in una recrudescenza delle tendenze religiose, in una morbosa imitazione delle forme antiche nelle arti, in una maggiore severità del potere politico, in una diminuzione della libertà individuale… Insomma, dappertutto dove si è potuto si è cercato di ristringere i freni. E ciò ha dato ragione agli spiriti superficiali di gridare che il progresso è una utopia, che invece di spingersi avanti conviene meglio tornare indietro. Le apparenze hanno fatto interpretare in senso opposto quello che in sostanza è indiscutibile prova di debolezza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","O non lo dimostra lo stesso bisogno che hanno di ricorrere a tante esagerazioni ritenute necessarie per far sembrare ciò che non è? Ma la realtà è molto diversa e al sommo della scala non vi sono che agonizzanti, per definirli con un termine felicissimo, usato da un amico mio… Agonizzanti, i quali consumano le loro ultime energie nel creare a loro stessi ed agli altri una estrema illusione… Agonizzanti! Agonizzanti come il lucignolo che prima di spegnersi getta vividi sprazzi di luce… Ecco gli elementi principali di cui si compongono le alte sfere della società moderna… Ma non è adesso il momento di trattare di questo: a me basta di sapere che voi avete scelto la retta via, che voi non avete acconsentito al contratto ignobile che vi era proposto».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«La mia decisione è irremovibile; ma mio padre si rifiuta recisamente di accettarla. Da qualche giorno sono addirittura perseguitata, ad ogni costo vorrebbero costringermi a cedere. Se continuano così, capisco che la mia permanenza in casa di mio padre diventa insopportabile… Hanno già minacciato di scacciarmi, qualora io persista; prima che arrivino a tanto, sarò io che li lascierò… Ma dove anderò?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Voi sapete che cosa siano gli amici nell’ambiente in cui vivo io… Gente che si incontra ai balli, ai ricevimenti, che vi sorridono vicini, vi dilaniano lontani e che vi considerano solo per quel tanto di utile che possono ricavare da voi a loro profitto. Dal momento che la infelicità vi colpisce, voi non esistete più per essi: le porte che prima vi erano spalancate si chiudono bruscamente e vano sarebbe tentare di bussarvi. Oh!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mi è accaduto di vederne abbastanza di tali esempi per non coltivare illusioni a cotesto riguardo. So bene che dal giorno in cui varcherò la soglia della casa paterna, tutti si scaglieranno contro di me e non avrò certo da sperare misericordia… Sanno che sono priva di mezzi e il terrore che io possa domandar loro qualche soccorso li renderà spietati: se fossi stata ricca avrei trovato mille e mille difensori pronti a sostenere le mie virtù… Non lo sono, e nessuno di costoro avrà per me una parola che non sia un oltraggio: che mi importa? Da che ho appreso a giudicarli, tutto quanto viene da loro mi lascia totalmente indifferente… Ma come vivrò?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Troverò lavoro? Avrò capacità sufficiente per guadagnare per due?» «Sì, la avrete. Ascoltatemi: io ho già pensato a questo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se sarete costretta ad abbandonare la vostra casa, sarete accolta in quella di due miei amici, due creature elette che vi ameranno come una sorella… Voi già li conoscete un poco; il caso vi condusse da loro in un triste momento…» Rodolfo si interruppe, perché lo sguardo interrogativo di Isabella esigeva una spiegazione. «Il dottore Labianca e sua sorella» disse egli brevemente. «E come sapete voi che…» «Ero là; udii la vostra voce per combinazione…» «Dunque» domandò alla ragazza ansiosamente, «voi conoscevate il mio segreto prima che io ve lo confessassi?» «Sapevo tutto» affermò Rodolfo, e soggiunse più piano: «Volevo che la confidenza non vi fosse imposta, ma sorgesse spontanea e tacqui».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Spinti da uno stesso impulso, si strinsero ambo le mani, e quel gesto fu più eloquente di qualunque parola: pareva che tutta la tenera protezione, tutto il puro affetto contenuto nell’animo dell’uno e la infinita riconoscenza, la amorosa sottomissione dell’altra, si materializzassero tanto da diventare visibili ai loro occhi. Dominata quella momentanea emozione, Rodolfo riprese a dire: «Voi dunque potete ritirarvi presso Gualtiero e Paolina e in quella fanciulla troverete una compagna degna di voi. Dopo, a vostro agio, cercherete fra le proposte che vi farò quella che meglio vi converrà…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Sarò capace di disimpegnare un lavoro serio? Voi conoscete il genere di educazione che ci danno: oggi che si pretende di voler tanto istruire le signorine, la maggior parte di queste, specialmente della mia classe, nell’ora del bisogno non sono buone a nulla, non posseggono una sola abilità che dia loro il mezzo di bastare a loro stesse. Allora soltanto si accorgono della vacuità della istruzione ricevuta, che si può paragonare ad una brillante vernice superficiale che si guasta appena viene esposta all’aria… Ci insegnano letteratura, pittura, musica, magari anche qualche nozione elementarissima di scienze; ma ce lo insegnano nello stesso modo che si usa con i pappagalli e noi imitiamo questi nell’imparare.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Facciamo tutto ed in sostanza non se ne capisce un’acca; ma che fa? L’apparenza c’è, e basta: è davanti alla necessità di adoperare seriamente le risorse della nostra intelligenza coltivata, che abbiamo la misura esatta della nostra inettitudine. E questa certezza della mia insufficienza è la mia maggiore preoccupazione… Che cosa farò?» «Voi esagerate e siete troppo severa verso voi stessa.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Potreste benissimo adempiere le funzioni di cassiera in una casa di commercio, oppure impiegarvi alle poste, all’ufficio dei telefoni… Siete intelligente, avete buona volontà e vi assicuro che con questi due elementi possedete quanto è necessario per fare la vostra strada nel mondo…» Nell’ascoltarlo il viso di Isabella si irradiava di gioia: la sicurezza che dimostrava Rodolfo si comunicava a lei, cacciando i dubbi che l’affliggevano e rialzandola nella propria stima. Prima che Rodolfo se ne rendesse conto e potesse impedirlo, ella gli afferrò una mano e chinandosi vi depose un bacio di riconoscenza. «Che cosa fate?» balbettò il giovane commosso e confuso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Anche Isabella adesso provava un senso di imbarazzo per l’atto irriflessivo che non aveva saputo frenare e timidamente mormorò sottovoce: «Perdonatemi… è il mio cuore che non ha trovato altro linguaggio per esprimere quello che sente…». Tacquero e per la seconda volta nei loro sguardi fissi gli uni negli altri apparve il riflesso delle loro anime palpitanti, unite dai potenti legami di una completa affinità, di una identica sensibilità, che stabilivano fra loro una corrispondenza armoniosa, un accordo placidamente sereno e squisitamente riposante. In quel momento essi gustarono la maggiore beatitudine a cui creatura umana possa aspirare; conobbero la delizia ineffabile di due esseri separati, distinti l’uno dall’altro, i quali ad un tratto sentono di essere diventati una sola e medesima cosa, senza la necessità di ricorrere a manifestazioni esteriori, anzi avendo quasi totalmente smarrito l’uso delle loro facoltà materiali, attutite, sopraffatte da una forza più potente, più perfetta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La identità dei sentimenti, delle sensazioni, il rapido e scambievole ripercuotersi delle intime vibrazioni, producono come una trasfusione delle anime per cui si completano a vicenda. Allora la parola tace, inutile, il gesto rimane immobile e una specie d’insensibilità generale colpisce il corpo, come se le sue forze abituali lo avessero abbandonato per accrescere maggiormente quelle dello spirito. Ed intanto in questo, esaltato, acuito, reso più gagliardo, si compie un prodigio d’intuizione, per il quale ogni menzogna diventa impossibile, impossibile ogni inganno e le coscienze intere si svelano per rifulgere in una luce abbagliante di verità.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un tale godimento, riservato quale eccelso compenso alla superiorità spirituale, succede generalmente un senso di esaurimento, la spossatezza che viene dopo aver compiuto uno sforzo grande: così Rodolfo e Isabella si guardarono d’intorno trasognati, quasi si destassero da un sonno profondo o ricuperassero i sensi smarriti in una vertigine. Non trovarono più nulla da dirsi: in pochi secondi tutto era stato detto e capito, che cosa restava oramai? Con atto faticoso Isabella si levò in piedi, Rodolfo la imitò; non le rivolse una domanda, non insisté perché si trattenesse ancora, le si mise a fianco e ambedue silenziosi ritornarono verso l’uscita.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Camminavano senza veder nulla: tenevano le palpebre abbassate sulle pupille quasi a proteggere lo sguardo ancora assorto nelle interne visioni. Prima di giungere alla pesante tenda imbottita stesa davanti all’uscio, Isabella sentì la necessità di definire qualche particolare pratico della loro intesa e, soffermandosi un poco, disse a voce bassissima, come se le costasse molto articolare le parole: «Adesso, appena tornata a casa, vedrò mio padre; se fosse assente aspetterò, ma desidero che si sappia al più presto la mia risoluzione. Temo che da alcuni indizi i servitori sospettino di qualche cosa e prima che le chiacchiere siano divulgate, chi sa in qual modo, per tutelare la mia dignità, intendo essere io la prima a dichiarare la mia condizione, dimostrando che ne assumo la responsabilità tutta intera insieme agli obblighi che implica.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per lo meno in faccia a me, nessuno oserà mancarmi di rispetto…». «Vi approvo completamente, il colloquio che avrete con vostro padre sarà decisivo per voi e, qualunque ne sia la soluzione, almeno uscirete da uno stato di incertezza che stanca e consuma più di una lotta aperta.» A poco a poco il tono della voce si faceva più fermo e quella impressione di smarrimento, rimasta in loro dopo la forte emozione provata, dileguava, lasciandoli calmi e con la mente lucida, pronti ad affrontare i gravi eventi che li attendevano. Ritornarono a trattarsi con quella semplice ed affettuosa dimestichezza, che bandiva fra loro qualunque apparenza di soggezione o di artifizio e che, senza varcare i limiti di una rispettosa riservatezza, dimostrava tanto confidente abbandono.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Per quanto io sia anticipatamente sicura di quello che accadrà fra me e mio padre» riprese a dire la ragazza con lieve accento di tristezza, «tuttavia non lascierò la casa in cui ho vissuto fin qui prima di avergli parlato. Ad ogni modo avvertirete i vostri amici, non è vero? Vedete, io accetto l’offerta che mi avete fatto in nome loro, senza una esitazione, perché da quello che mi avete detto, mi sembrerebbe di corrispondere male a tanta schietta cordialità, ostentando difficoltà o ritegno assolutamente fuori di luogo in simili momenti.» Rodolfo replicò calorosamente: «Era quello che mi aspettavo da voi, Isabella».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Siamo dunque intesi, io vi avvertirò subito e voi mi manderete le vostre istruzioni in conformità delle notizie che vi comunicherò… Ma non illudiamoci; questa sera forse busserò alla porta ospitaliera dei nostri amici.» Ella pronunziò marcatamente la penultima parola, facendo valere con grazia infinita il sottinteso affettuoso e Rodolfo le rispose, rivolgendole un sorriso commosso. Siccome la ragazza si avviava verso la porta di uscita, egli affrettò il passo per sorpassarla, onde giungere in tempo a sollevare la pesante tenda e permetterle di passare comodamente. Isabella lo ringraziò con un lieve cenno ed entrambi si trovarono fuori della chiesa sotto il porticato.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Pioveva sempre, ma l’acqua cadeva meno impetuosa, sebbene il cielo conservasse il medesimo aspetto minaccioso e tetro che aveva avuto fino dalle prime ore del mattino. Soffiava adesso un poco di vento e le raffiche che giungevano ad intervalli spingevano la pioggia obliquamente, formando tante minutissime linee che rigavano lo spazio vuoto di una sottilissima rete. Al lato destro del porticato stava ferma la carrozza che aspettava Isabella; quando la vide, con la mano fece un gesto che significava: “Eccomi subito”.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poi, come assalita da un pensiero subitaneo, si indirizzò a Rodolfo con molta vivacità. «E di Ernesta che cosa farò? Sapete, essa è la mia balia, la sola persona che mi sia veramente affezionata.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Devo lasciarla là? E se la conduco meco, sarò in grado di provvedere a lei pure? È vecchia, in casa di mio padre non fa quasi più nulla ed è trattata con riguardo… Povera donna!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come si affliggerà quando conoscerà la mia decisione! È certo che essa non può capirla, né d’altronde io lo pretendo: soltanto vorrei sapere come regolarmi… Consigliatemi voi, Rodolfo.» «Lasciatela libera di restare o di seguirvi.» «Essa si crederà in dovere di venire con me e ne soffrirà. Alla sua età non è facile rinunziare alle antiche abitudini, a certi piccoli agi…» «Ebbene, inducetela a restare per adesso con vostro padre e promettetele che appena sarete sistemata la chiamerete presso di voi.» «Bene!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questo è quello che farò… Grazie una volta di più.» Così dicendo, Isabella stese la mano al giovane per salutarlo. Nel ricambiare la stretta egli mormorò: «Coraggio, eh?». «Ne ho» rispose Isabella con fermezza, e mandandogli un ultimo sorriso si allontanò, scese svelta e leggera la scalinata, saltò nella carrozza che subito si mosse e scomparve.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quando Rodolfo si trovò solo, una inaspettata trasformazione avvenne in lui. Era stato così calmo, così sereno, così padrone di sé accanto alla ragazza ed ora d’improvviso lo assaliva una agitazione, una smania come se bruscamente un incendio divampasse in lui, e lingue di fuoco gli strisciassero sulla pelle o gli bruciassero le vene. Barcollante si appoggiò ad un pilastro ed inconsciamente, in una invocazione appassionata, il nome di Isabella gli sfuggì dalle labbra; le braccia si protesero nell’atto di afferrare qualche cosa e una nube gli offuscò la vista delle cose che gli stavano davanti, per rievocargli, con una straordinaria evidenza di particolari, la immagine della fanciulla.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rivedeva gli occhi profondi, le labbra così giovanilmente fresche, la linea severa delle sopracciglia, l’ampiezza della fronte e la morbida rotondità delle guance e del mento. Gli ritornava la sensazione precisa dell’odore che aveva sentito emanare dai suoi capelli un momento in cui, involontariamente, gli aveva sfiorato il viso; tremava, vinto da un impeto di passione, sconvolto da uno spasimo di amore tale, che egli stesso ne rimase sbigottito. Ma fu appunto quella estrema violenza che gli restituì la energia necessaria per combatterla: come!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per tanti e tanti giorni egli aveva creduto che la ragione, la coscienza del compito che si era imposto avessero eliminata quella parte impulsiva, irriflessiva che c’è in ogni sentimento amoroso; per tanti e tanti giorni era riuscito a cancellare interamente qualunque esigenza suggerita da un pensiero soggettivo; anche pochi momenti prima aveva potuto mantenersi tranquillo e serenamente dimentico di sé davanti ad Isabella, ed ora improvvisamente si lasciava trascinare da un cieco impulso verso le selvagge manifestazioni della passione, che non conosce freno di ragione, né di dovere? Egli allora capì come ogni individuo porta in sé il pericolo da cui è più difficile difendersi, capì che per quanto si lotti e si tenti di raggiungere un’ideale di perfezione, la vittoria è sempre incompleta, perché incompletissimi sono i mezzi dei quali disponiamo per conseguirla. In noi c’è una parte che sfugge a qualunque controllo, che agisce a nostra insaputa, che ci atterra quando meno lo crederemmo possibile ed alla quale non possiamo in alcun modo sottrarci.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per conseguenza, fino a che l’intervento delle leggi che governano la specie umana non venga a modificare lo stato attuale, il dovere che si impone all’uomo è uno solo: quello cioè di adoperarsi perché delle sue imperfezioni gli altri non abbiano a soffrire e su di lui, unicamente su di lui, esse ricadano con tutto il loro peso. Fu in seguito a tali riflessioni che Rodolfo arrivò al punto di giurarsi in petto che Isabella non avrebbe avuto mai a dolersi di lui. Se quello che era accaduto allora si fosse ripetuto, se la passione sua si fosse manifestata imperiosa, ebbene, sarebbe stato solo a saperlo, solo a soffrirne.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non potendo far di più, era già abbastanza ottenere cotesto risultato; riconoscersi lontano dal bene era un mezzo sicuro per avvicinarvisi. Nel pomeriggio Rodolfo andò dai Labianca e raccontò loro tutto quanto era stato combinato fra Isabella e lui. Paolina si mostrò lietissima della probabilità di ricevere presto colei alla quale ella si dichiarava già molto affezionata.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Gualtiero voleva che anche in quella sera Rodolfo pranzasse con loro, ma l’altro non accettò, perché temeva potesse giungere qualche notizia di Isabella mentre egli era assente. Si ritirò dunque, e Paolina dalla scala gli gridò ancora che preparava la camera per l’ospite. Qualche ora dopo, fratello e sorella finivano appena di mangiare la minestra, quando l’uscio del salotto da pranzo si spalancò spinto da una mano impetuosa; sulla soglia comparve Rodolfo molto pallido.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Teneva in mano un foglio e senza parlare lo porse a Gualtiero, che lo lesse insieme alla sorella. Il foglio conteneva poche righe. Amico, lascio la casa di mio padre… Non ho più l’asilo che offertomi dai vostri cuori generosi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vi corro… questa sera alle dieci sarò all’angolo di via Due Macelli. Isabella Si riceveva in casa dell’ex ministro Augusto Rondani; la crisi che gli aveva tolto il potere, soffocando nello scandalo di una clamorosa caduta l’audacia burbanzosa dell’uomo di Stato, aveva duramente colpito la moglie di lui nella sua smisurata vanità. Tuttavia essa non voleva dichiararsi vinta, ed era per gettare una superba sfida all’opinione pubblica che apriva le sue sale ad un sontuoso ricevimento, per solennizzare la promessa di matrimonio della sua unica figlia con un nobile e ricco veneto, ghermito come una preda dai suoi forti artigli rapaci.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel ricco quartiere, dove il gusto e la finezza erano spesso sacrificati ad uno eccessivo sfarzo, si raccoglieva un buon numero di persone; però gran parte dei diplomatici, i quali prima erano obbligati a frequentare i Rondani per ragioni di convenienza, adesso che Augusto non rivestiva più l’importante carica, non si facevano più vedere, suscitando le ire terribili di donna Armida. La folla accorsa al grande afternoon-tea offerto dai Rondani si componeva principalmente di gente che il bisogno costringeva a fare la parte di cortigiani: impiegati, professionisti, tutti coloro insomma che speravano nella valida protezione del potente di ieri e forse di domani. Non mancava poi quella categoria di individui che corrono con prontezza dovunque vedono una probabilità di divertirsi senza darsi pensiero di altro e tra questi, alcuni appartenevano alla miglior società, della quale erano i soli rappresentanti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Abbondavano i forestieri: gran signori e modesti touristes, tutti avevano accettato l’invito, curiosi di vedere anche quel genere di spettacolo che, ai loro occhi indifferenti ed un poco sprezzanti, non aveva altra importanza oltre quella che essi gli attribuivano. Donna Armida, ritta accanto alla porta del gran salone, distribuiva sorrisi e riverenze, mentre con occhio acuto classificava ognuno dei suoi ospiti, notando con infinito dispetto tutte le diserzioni che si erano verificate. E si vendicava col far fredda accoglienza ai dipendenti di suo marito, ostentando una villana noncuranza verso tutti quelli che considerava in una posizione inferiore alla sua ed esagerando, invece, i complimenti, gli atti cortesi, quando si trovava con i ricchi, con i nobili, tanto da rasentare quasi una volgare servilità.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nell’andirivieni della gente distratta, con aspetto da sonnambula, Aurora trascinava faticosamente il peso del suo sontuoso abito e quello anche più grave della sua qualità di festeggiata. Con un sorriso appena delineato, ascoltava le congratulazioni che le venivano indirizzate dall’uno e dall’altro, con una continuità ed una identità fastidiose; la sua forzata compiacenza veniva smentita, a sua insaputa, dallo sguardo, stanco, smarrito, che pareva fluttuare incerto, al disopra delle cose che la attorniavano, per scrutare ignote lontananze. Accanto a lei, goffo ed impacciato nella marsina troppo larga ed i guanti troppo stretti, con una pretensiosa eleganza, il duca Santaminelli cercava di sostenere nobilmente la sua difficile parte di fidanzato, né troppo premuroso, né troppo indifferente, mantenendosi scrupolosamente nei limiti assegnati dalle consuetudini aristocratiche, delle quali gli premeva mostrarsi grande conoscitore.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Però nei vari gruppi che si andavano formando qua e là, non era dei promessi sposi che più si discorreva; un altro argomento eccitava la curiosità, tratteneva l’attenzione generale e, sottovoce, oppure sussurrate da un orecchio all’altro, le notizie passavano, si ingrandivano, aumentavano, deformandosi a poco a poco per diventare alla fine assolutamente diverse da quello che erano da principio. Dappertutto si udivano esclamazioni attonite, commenti vivaci, tentennamenti di teste indicanti un biasimo, atti sprezzanti, frasi spezzate che ad intervalli squillavano chiare nel mormorio confuso: «C’era da prevederlo; aveva una certa libertà di modi…». «Ma non lo dicevo io?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non mi piace… non mi piace quella ragazza!» «Sarà poi vero?» «Quando non si hanno mezzi e si vuol condurre una vita da principi, prima o poi si finisce male.» «Adesso avrà abbassata la cresta… Era così superba!» «E il padre?» «E la zia? Già quell’Erminia non ha mai avuto un filo di cervello…» «Fortuna che io non ho mai voluto che le mie ragazze avessero rapporti molto intimi con lei; in sua compagnia ne avrebbero imparate delle belle!» «A me è sempre stata antipatica.» «Vorrei vederla adesso, se conserva ancora la sua aria da reginetta… Era insopportabile!» «Per conto mio le auguro che la lezione sia severa; sarà tanto di guadagnato per la morale offesa…» «Gli è che deve essere una che sa far bene i suoi calcoli.» E così seguitavano tutte le cattiverie, tutte le malignità nelle quali possono trovare sfogo l’invidia, la gelosia, l’astio; tutti i bassi sentimenti che regnano nell’animo vile di coloro che odiano per progetto chiunque possiede una qualsiasi superiorità, spandevano intorno il loro soffio avvelenato. Era finalmente capitata l’occasione di potersi vendicare di quella bellezza indiscutibile, di quella intelligenza elevata, di quello sdegnoso riserbo, di quel silenzioso e pur evidente disprezzo, di quei severi giudizi tacitamente espressi, infine, di tutto quello che faceva di Isabella Zerdoni un essere speciale e privilegiato.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fino dal giorno innanzi, senza che si sapesse né di dove, né da chi, si era sparsa la voce della fuga di lei dalla casa paterna. Alcuni asserivano che era fuggita volontariamente; altri la dicevano scacciata dal padre; altri ancora pretendevano che fosse stata rapita; però in un punto tutti erano d’accordo: nell’affermare la sua scomparsa. E le cause del fatto?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Qui la fantasia dei pettegoli si era sbizzarrita all’infinito, creando le più strane, le più contrarie ipotesi. Chi spiegava la fuga con una passione irresistibile per l’arte drammatica; chi invece per seguire un amante; ora si affermava che ella voleva abbandonarsi alle avventure di una vita galante, ora si era rifugiata in un convento. Certuni raccontavano che era stata portata via per ordine di un alto personaggio innamorato di lei, il quale non potendole dare la mano destra, le offriva la sinistra; ma i più dicevano che la ragazza si era nascosta per partorire, dopo di che sarebbe ricomparsa, giacché tutto si riduceva ad una commedia combinata in famiglia per deviare i sospetti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Le chiacchiere, le supposizioni non avevano termine; ad ogni momento scaturiva una nuova spiegazione e lo scandalo cresceva, gonfiava, senza che nessuno pensasse a soffocarlo per un riguardo dovuto agli interessati; il boccone era troppo ghiotto e i buongustai volevano assaggiarlo a loro agio. Tuttavia là, in casa Rondani, cercavano di frenarsi alquanto; conoscevano i legami di amicizia che univano le due famiglie e non osavano parlare troppo apertamente della cosa; ma il bisbigliare sommesso si estendeva, si estendeva e rendeva totalmente inutile cotesta precauzione. In un canto, Sofia Cappanti, Valentina Molzani, Maria Lammara discorrevano tra loro del grande avvenimento, aspettando con palese impazienza la consueta compagnia di Giulio Bessardi ed Amerigo Conti, sicure di ottenere da loro le più ampie informazioni circa l’avventura di Isabella, che segretamente invidiavano, convinte che in fondo doveva esserci una storia d’amore.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quando videro comparire i due indivisibili, si slanciarono, trascurando anche le cautele che prendevano di solito per avvicinarsi ai giovani, e con gli occhi lucidi, accesi da una avidità febbrile, ansiose di sapere, chiesero, parlando tutto in una volta: «Bessardi, venite qui vicino a noi… Voi certo siete informato di tutto». «Presto, vogliamo i particolari precisi…» «Ma è proprio scappata?» «Non sola, eh?» «Adagio, adagio» ammonì Giulio, fingendo uno spavento esagerato; e con le mani stese faceva atto di calmarle, insistendo in quel gesto perché aveva osservato che nella mossa i petti svolazzanti della giubba si allargavano, mettendo più in evidenza il panciotto di velluto rosso-scuro, ricamato di sottili ghirlande di seta a colori più chiari. Portava un solo bottone nello sparato della camicia: una perla finissima contornata di brillanti piccoli, ma fulgidissimi, un gioiello prezioso che nessuno gli aveva ancora veduto addosso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Maria Lammara, seccata in quel momento dalle smancerie di Giulio, lo apostrofò con vivacità impertinente. «Via, Bessardi, se volete farci ammirare la vostra eleganza, la ammireremo dopo; adesso raccontateci di Isabella…» «Ma io non ne so nulla!» rispose Giulio, nascondendo l’irritazione che provava contro Maria. «Voi, proprio voi» intervenne a dire Sofia con intenzione, «non sapete nulla?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Povero innocentino!» «E perché io, proprio io, dovrei saperlo?» riprese Giulio, imitando la intonazione di Sofia. «Sta a vedere che adesso ci negherete di averle fatto la corte… La primavera scorsa le eravate sempre dietro!» «E che vuol dire cotesto? Se dovessi sapere le gesta di tutte le donne alle quali faccio la corte, disgraziato me!» replicò Giulio con fatuità, fissando arditamente i visi delle fanciulle rivolti a lui.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Scorse il fremito impercettibile che dilatò le loro narici ed il lampo di cupidigia che guizzò rapidissimo nei loro occhi scintillanti di desideri perversi, e se ne compiacque grandemente. Volle insistere su quel tasto e cominciò un discorso sottilmente suggestivo, ma Maria, troppo preoccupata del caso di Isabella, lo interruppe e, alzando le spalle, disse bruscamente: «Finitela con coteste indecenze…» e proseguì dirigendosi ad Amerigo. «Su, Conti, siate più compiacente di Bessardi.» «Vorrei davvero contentarvi» rispose l’interpellato, «temo però che siate voi meglio informate di me.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se volete, posso riferirvi le mille versioni che ho raccolto qua e là… Quale sia poi la vera non potrei garantire…» «Se dobbiamo dar retta agli on dit c’è da perdere la testa; se ne raccontano di tutti i colori…» «Scegliete quello che vi piace di più» insinuò maliziosamente Giulio. Le ragazze indispettite figurarono di non aver udito e seguitarono a discorrere con Amerigo, facendo mostra di escludere espressamente Giulio dalla conversazione. Ad un tratto Sofia disse: «Lo so io come si potrebbe sapere tutta la verità…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Come? Come?» interrogarono gli altri, frettolosamente. «Basterebbe far parlare Aurora: sono certa che ella sa tutto per filo e per segno.» Maria Lammara fece un atto di malcontento.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Credevo che tu avessi scoperto qualche cosa di meglio. Anche io sono persuasa che Aurora sa ogni cosa; ma chi la fa parlare, quella smorfiosetta? Sta sempre zitta e poi sembra che fosse affezionata ad Isabella e…» «Appunto perché le era amica, è più facile che ne dica male» osservò Giulio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ah! Signor pessimista, giudicate tutti da voi stesso?» ribatté Sofia. «No, giudico da quello che vedo… Andiamo, provatevi a far discorrere la signorina Aurora, vedrete se ho ragione… Prima, sarà felicissima di spiattellare tutto quello che sa sul conto della sua amica, poi ciò le procurerà un momento di svago, e mi pare, così a vederla, che ne abbia bisogno… Guardatela, guardate la espressione del suo viso.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che sia l’effetto che le produce il fidanzato?» Aurora, infatti, appariva estenuata, stanchissima; si era seduta un poco in disparte, desiderosa di isolarsi un momento, e quella impronta di assenza della mente, che le era tanto particolare, appariva più accentuata ancora. Quando Maria le si avvicinò ella si scosse, come se si destasse da un sonno profondo. L’altra si guardò cautamente d’intorno per simulare una discrezione che doveva incoraggiare Aurora alle confidenze, e prendendo posto sul canapè accanto a lei, le domandò sottovoce: «Ebbene, quanto c’è di vero su quello che si dice a proposito di Isabella?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È proprio scappata da casa sua?». Le guance di Aurora, d’ordinario molto pallide, si colorirono improvvisamente di un rosso intenso e un lieve tremito le agitò le mani, giacenti inerti nel suo grembo. «Isabella?» mormorò dopo un intervallo di silenzio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Già, Isabella» ripeté Maria, che la osservava attentamente. E Aurora rispose con lentezza: «Chi ha detto che è scappata?». «Tutti!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Cara mia, è inutile farne un mistero: tutti lo sanno, te lo assicuro io!» dichiarò Maria, tenendo fisso lo sguardo scrutatore nel viso d’Aurora. Questa riprese con una insolita animazione, molto straordinaria in lei, sempre così misurata: «Sanno! Che cosa sanno?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che Isabella è partita perché la sua salute esigeva un cambiamento d’aria. È una cosa che succede spesso e non capisco perché questa volta se ne faccia tanto chiasso…». «Perché non è vero» asserì nettamente Maria.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Aveva indovinato subito che Aurora ripeteva quello che le avevano ordinato di dire, la spiegazione ufficiale del fatto, e sperava di sorprendere la sua ingenuità con quel brusco diniego. Si ingannava; dopo un momento di silenzio Aurora disse molto freddamente: «Se non mi credi, risparmia le tue domande; non perderemo tempo né te né io». Questa volta toccò a Maria, nonostante tutta la sua sfrontatezza, di sentirsi imbarazzata: tuttavia si ostinò a non volersi dichiarare battuta, convinta che la sua furberia finirebbe con l’aver ragione della semplicità dell’altra.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mise in opera la sua astuzia più fine per strappare qualche rivelazione segreta; ma trovò una resistenza tenace, una tale forza d’inerzia che dovette cedere e ritirarsi sconfitta. Appena si fu allontanata, Aurora respirò liberamente e, con atto macchinale, la sua mano andò a toccare la lettera di Isabella, custodita gelosamente nella tasca del suo vestito. L’aveva ricevuta la mattina precedente, all’insaputa di sua madre, e ancora non aveva trovato il coraggio di strapparla, nonostante la paura di essere scoperta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sebbene tanto dissimili, l’una piena di energia, di ardimento, di fermezza, l’altra fiacca, vacillante, priva di volontà, fra le due ragazze si era formato un legame di simpatia, che per avverse circostanze non aveva avuto occasione di manifestarsi, ma che aveva saputo mantenersi inalterabile, affrontando la sorda ostilità di donna Armida Rondani, la quale aveva sempre accuratamente cercato di tenerle separate. E Isabella prima di rompere definitivamente col passato e di inoltrarsi nella via prescelta, aveva ceduto ad un impulso spontaneo dell’anima, scrivendo ad Aurora una lettera, una mezza giustificazione della sua condotta ed un saluto, l’ultimo, forse, per sempre. In un certo punto la lettera conteneva il seguente periodo: Molto probabilmente noi non ci vedremo più; stiamo per essere divise da barriere più insormontabili di qualunque ostacolo materiale, e fino a che me ne resta il tempo e la possibilità, voglio dirti che la tua memoria sarà la sola buona che conserverò di questo mio passato.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Le frasi affettuose seguitavano, suscitando una forte emozione nel cuore di Aurora, poco avvezza alle effusioni di tenerezza. Allevata da una madre che considerava tempo sprecato le carezze e le parole amorevoli e da un padre troppo assorbito da mire ambiziose; destinata ad una unione che era un semplice contratto, dove gli sposi rappresentavano la parte di una merce di cui si dispone senza consultarla, ella fu profondamente commossa e per la prima volta, nel suo spirito semplice e limitato, sorse un pazzo desiderio di imitare quella forte donna che sapeva scegliere il suo cammino e seguirla là, dove andava a trovare qualche cosa di meglio di ciò che era a lei noto. Ebbe la confusa percezione di una esistenza superiore a quella che le era stata preparata e la assalivano pensieri non mai avuti per lo innanzi.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il matrimonio che le avevano imposto le ripugnava, ma non si sentiva la forza di ribellarsi… Allora? Allora, quando donna Armida la chiamò per annunziarle che un grave scandalo era scoppiato in casa Zerdoni, ella non fece motto della lettera. Ascoltò in silenzio l’ordine di dare quella combinata spiegazione a chiunque l’avesse interrogata in proposito, e come la madre aggiunse che per l’avvenire ella doveva ritenere Isabella Zerdoni pari ad una estranea, mai conosciuta.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Aurora aveva chinato il capo docilmente sottomessa, non osando protestare, ma provando una pena acuta, per l’impressione di aver perduto qualche cosa d’infinitamente prezioso, la tristezza immensa di vedersi richiudere uno spiraglio di luce appena intravista e l’opprimente convinzione che con la sua docilità commetteva una vergognosa vigliaccheria. Era naturale che con questi antecedenti Maria Lammara non fosse riuscita a farla uscire dal suo riserbo; quella se ne vendicò, spargendo a diritta ed a sinistra le più ingiuriose calunnie sul conto di Isabella, affermando imperterrita che le notizie venivano dalla stessa Aurora. Intorno a Maria si era formato un circolo di giovinotti e di ragazze intenti a raccogliere le sue parole per ripeterle poi alla loro volta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con una perfetta indifferenza, Giulio ascoltava le fiabe calunniatrici contro Isabella, molto soddisfatto nel suo intimo di riscontrare in sé tanta superiorità da poter aggiungere con grande compiacenza le sue invenzioni alle altrui, senza un’ombra di scrupolo per l’azione che commetteva. Ad un tratto, mentre stava caricando le spalle di Isabella di una bugiarda infamia di più, i suoi occhi incontrarono quelli di Federico Montori, il quale da molto tempo conosceva la storia della sua relazione con la ragazza. Giulio credette di poter far testimone l’amico della sua prodezza, lieto già della ammirazione che si meriterebbe; stava per inviargli un sorriso di intelligenza, quando nel viso di Federico apparve una così fiera espressione di disprezzo, che per un momento egli rimase interdetto, incapace di trovare le parole per proseguire nel racconto che stava facendo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si riebbe subito, furioso della sua debolezza: che cosa gli importava di Federico? Federico, che aveva abbandonato il culto della bellezza pura, Federico che aveva disertato il Tempio e le dottrine estete, Federico che adesso rinnegava apertamente ciò che aveva adorato prima? Se ci aveva trovato la sua convenienza aveva fatto benissimo a farlo, ma non avrebbe dovuto mai proclamarlo con tanto rumore, anzi avrebbe fatto bene a cercare di nasconderlo per giustificarlo poi pian piano, con abili pretesti.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non lo aveva fatto e questa sua condotta bastava a dimostrare quanto poco egli valesse; Giulio dunque si persuase molto facilmente che l’opinione del suo antico amico non aveva la minima importanza e che se c’era qualcheduno da disprezzare quegli era proprio quello sciocco arrogante di Federico. Così sempre egli era pronto ad interpretare i fatti nel modo che più gli tornava favorevole: del resto cotesta arte andava compresa nel numero delle prerogative che si erano appropriate coloro che, simili a lui, praticavano sotto false apparenze il più mostruoso egoismo: esseri abietti, fatti di calcolo e di avidità, miscuglio di vigliaccheria e di prepotenza, aridi, insensibili, brutali, perversi ma fiacchi e prudenti, pieni di una smisurata vanità, alla quale tutto sacrificano, servendosi di quel poco di intelligenza che posseggono, dono veramente fatale, per carpire, sfruttare l’ammirazione degli ingenui, recitando da mattina a sera una ridicola commedia, in cui sostengono la parte di intelletti eccelsi, di spiriti superiori, innamorati dello straordinario e sdegnosi del comune. Fortunatamente anche gli ingenui hanno cominciato a vederci chiaro ed, esaminando con qualche attenzione la condotta di questi super-uomini, hanno trovato che nelle loro azioni, di una specialità assai facile, perché tutta di forma e di esteriorità, c’è sempre una costante mira dell’utile proprio assai sospetta ed hanno finito per osservarli con curiosità, ma tenendoli a distanza e calcolandoli per quello che valgono realmente.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poco dopo l’incidente occorso con Federico, Giulio era stato obbligato a troncare la sua conversazione con le ragazze poiché aveva visto all’altra estremità della sala madame de Saint-Esprit che lo fissava con occhio minaccioso e con una espressione di comando imperioso. Le mani di lei brandivano la lunga stecca di madreperla dell’occhialetto e la battevano nervosamente sulle ginocchia con un gesto che tradiva una iraconda impazienza. Per ciò, adagio adagio, con una apparenza di finta disinvoltura, che malamente dissimulava un segreto sgomento, egli si avvicinò alla francese e le sedette al fianco.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ella subito gli rivolse sottovoce qualche parola vivace; il giovane rispose umilmente, ma la signora non parve placata; allora fra i due si iniziò un dialogo animato a bassa voce: le labbra sorridevano stentatamente per illudere il pubblico, ma dagli occhi uscivano lampi di collera forieri di tempesta. «Gran fortuna che vi siate finalmente accorto che io ero qui» diceva in tono agrodolce madame de Saint-Esprit. Molto conciliante e sottomesso, Giulio replicò: «Ah!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Cara, vi ho visto subito; ma capirete, non mi sono voluto avvicinare prima per…». Ella lo interruppe con una risatina vibrante di furore mal represso. «Come siete disgraziato e malaccorto!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mi avevate veduta, mentre io sono entrata in questo momento!» Giulio si morse le labbra; l’altra seguitò concitata. «D’altronde, il vostro pretesto non reggeva ugualmente; lo sapete pure che non mi curo affatto delle chiacchiere che si possono fare sul conto mio, specialmente qui, dove non devo fermarmi che pochi giorni ancora… Intendo dunque di avervi sempre vicino; dovunque io vada voi mi accompagnerete…» L’ordine non ammetteva replica, Giulio capì che in quel momento almeno bisognava occuparsi soltanto di calmare la collera della vecchia amatrice, se non voleva subire spiacevoli conseguenze, e rispose teneramente: «Credete di infliggermi un castigo? Vorrei che ci fosse la possibilità di constatare chi di noi due desidera più di stare sempre vicino all’altro…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Madame de Saint-Esprit era in troppo cattive disposizioni perché una frase gentile bastasse a rasserenarla: fu scortese, e Giulio sentì crescere il sentimento di rancore che si accumulava nell’animo suo e che un giorno o l’altro avrebbe sfogato in qualche vendetta atroce. Oramai la sua situazione economica, così gravemente compromessa, non gli faceva trovare altra via di salvezza che nei favori della ricca dama galante. Gli era balenata anche la idea di sposare sua cugina Pierina, quella povera ragazza che da anni viveva con la tenacissima speranza di riconquistarlo prima o poi; ma la dote di Pierina si componeva di poche diecine di migliaia di franchi, una miseria per i suoi bisogni, e l’idea e Pierina insieme furono bandite per sempre dal suo pensiero.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Definitivamente si dedicò a madame de Saint-Esprit; in Francia esisteva il divorzio, non disperava di indurla, col tempo, a richiederlo per acquistare la libertà di unirsi a lui legalmente. Certo, l’impresa sarebbe stata lunga e difficile, perché la donna era astuta e sapeva difendersi dai pericoli. Tuttavia contava di riuscire, e allora madame de Saint-Esprit avrebbe, poco alla volta, pagato tutte le umiliazioni che gli aveva inflitto prima e la colpa involontaria di essere vecchia; come pure si prometteva di farle scontare a caro prezzo la necessità in cui egli si era trovato di sposarla, quasi che ella ne fosse responsabile.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma gli uomini vigliacchi hanno di queste crudeltà. Intanto la gente aveva principiato a malignare sulle assiduità di Bessardi verso la Saint-Esprit, e sull’orizzonte che il giovane aveva creduto dovesse brillare per lui sempre eternamente limpido e sereno, sorgevano dense nubi. Qualcuno già incontrando Giulio per via aveva finto di non vederlo e in parecchie case, dove avevano avuto luogo ricevimenti e feste, si erano dimenticati di fargli giungere l’invito.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La più accanita sua nemica, quella che nascostamente aizzava ed incitava il pubblico contro di lui, era Tecla di Montalcino, la quale non gli aveva mai perdonato la scena accaduta nel quartierino di Alfredo Genosa. E siccome adesso il suo nuovo amante aveva uno dei più nobili nomi della aristocrazia romana ed era uno sportsman, cioè un facchino della buona società, ella ostentava un grande disprezzo per tutte quelle manifestazioni di intellettualità che formavano la sua delizia nel tempo del suo capriccio per Giulio. Adesso vantava soltanto la abilità di cavalcare una bestia difficile e la indiscutibile superiorità dei muscoli robusti.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","D’altronde nemmeno fra i suoi antichi compagni Giulio trovava appoggio; l’entusiasmo per le dottrine estetiche era sul punto di svanire, di tramontare rapidamente come tutte le cose effimere, mancanti di solide basi. Il solo Gustavo Albagnano, che era un vero convinto, un sognatore, forse un infermo maniaco, restava malinconicamente solitario, vedendo minare da ogni parte l’edilìzio che immaginava di aver così laboriosamente inalzato. E appunto, avendo incontrato in casa Rondani Federico Montori e Luca Vinci, si lamentava con loro dello sfacelo avvenuto.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Questa mattina il segretario del Tempio è venuto a domandarmi istruzioni per il modo in cui deve comportarsi; si stenta ad andare avanti. C’è da pagare l’affitto, vi sono ancora da regolare gran parte dei conti dei negozianti che ci fornirono l’addobbo delle sale. Essi ci minacciano nientemeno che un sequestro se non sono pagati il dovuto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Un sequestro al Tempio! Quello che doveva essere la sacra dimora dell’Arte divina! Un sequestro!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Come evitarlo, se non ci sono denari per pagare? La maggior parte dei soci sono morosi: tutti devono anche alla cassa per prestiti privati, e per non aver seccature non si fanno più nemmeno vedere… È una vergogna! Quel luogo, destinato al raccoglimento, alla meditazione, al riposo spirituale, è diventato il ritrovo di oziosi, di fannulloni e di ragazze civette che ci vengono a prendere il the come anderebbero dal pasticciere alla moda… Allora?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Che cosa si può più sperare? Prevedo pur troppo che oggi o domani i tappezzieri ci riprenderanno i mobili, il padron di casa ci darà lo sfratto e tutto anderà alla malora, compreso me…» In quel punto passava di là Gualtiero Labianca; vedendo il romanziere, si fermò a salutarlo. «Buon giorno, Albagnano, che cosa c’è di nuovo?» Gualtiero aveva una sincera simpatia per Albagnano, per quanto non approvasse la sua opera, la sua fede; rispettava la onestà delle sue convinzioni e dei suoi intendimenti.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nell’errore egli era sincero, la falsità, l’impostura degli altri non esistevano in lui e Gualtiero era troppo giusto, per non riconoscere la enorme differenza che ciò stabiliva tra l’uno e gli altri. Albagnano, dopo aver cordialmente ricambiato la stretta di mano che accompagnò le parole di Gualtiero, con quella semplice ingenuità che lo faceva sembrare un grande fanciullo inesperto, confidò anche a lui le sue preoccupazioni, lamentandosi delle disillusioni patite, e chinando il capo come uno scolaretto colto in fallo, davanti alle severe verità contenute nella risposta che ebbe da Gualtiero. «Vi sorprendete di quello che succede, Albagnano?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma è mai possibile che, intelligente quale siete, non abbiate veduta la frode colossale di cui eravate vittima? Come è che non avete capito che tutti i pittori accorsi a stringersi intorno a voi, quei pittori che dipingevano occhi storti, figure allampanate, colli di tacchino su petti piallati, usando ed abusando di giallo, di violetto e di cilestrino; quei poeti ricercatori di parole cadute in disuso, autori di versi incomprensibili e proprietari di cervelli vuoti d’idee: tutti quei prosatori che scrivono come se mettessero in prosa versi di Dante; tutta questa massa di ferventi cultori del misticismo assurdo, della forma vuota, della bellezza infeconda, questi artisti super-uomini non rappresentano che una massa di bugiardi, vanitosi, intenti solo a correre dietro al loro bene individuale? Osservate i Bessardi, i Vinci, i Genosa, tutta una categoria di buffoni, che battono la gran cassa ognuno per proprio conto, e mettono tutta la loro bravura nello smerciare mercanzia avariata per roba di prima qualità… E disgraziatamente la etichetta, la marca di fabbrica siete voi che la fornite loro… Essi approfittano del vostro valore, della vostra lealtà, per ingannare con una falsa imitazione di voi la credulità dei semplici e sfruttarli quanto più possono… Voi non vi siete accorto di nulla; i vostri occhi sono fissi al di là del visibile; siete estraneo al vostro tempo, siete un residuo del passato disperso fra noi… Sono certo che se aveste potuto prevedere il danno di cui siete stato la origine incosciente, vi sareste condannato a tacere, magari a rinnegare ideali che, disgraziatamente, offrono troppo facile pretesto di spargere per buono il falso… E voi pure, chi sa!","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se nel principio dello sviluppo della vostra mente aveste trovato qualcheduno che vi avesse parlato come oggi vi parlo io; se vi avesse dimostrato che alla legge di evoluzione nulla può sfuggire, che l’arte, le tendenze estetiche mutano, si trasformano come tutto quello che esiste; se vi avessero provato che le menti progredite non possono accontentarsi di una forma d’arte che deliziava secoli e secoli indietro; che ricercare, risuscitare quello che è passato, è impresa vana, perché non corrisponde più alle nuove esigenze; voi forse non avreste impiegato il vostro grande ingegno nel lavoro sterile, inutile di chi pretendesse trarre frutti da un albero morto… Chi lo sa? Forse voi sareste tutt’altro e non vi sentireste colpevole, per quanto lo siate di una colpa involontaria…» «Grazie» mormorò Albagnano, e soggiunse più piano: «Me ne anderò via… lontano». Gualtiero si limitò a fare un lieve cenno di approvazione; capiva perfettamente che quanto egli aveva detto poteva avere momentaneamente impressionato il romanziere, ma non era sufficiente a guarire le sue illusioni; dovunque andasse, incontrerebbe altri imbroglioni, i quali tornerebbero da capo ad edificare nuovi inganni con i mezzi stessi adoperati da coloro che li avevano preceduti.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E questo si sarebbe ripetuto fino a che il pubblico non fosse insorto in una protesta unanime, rifiutando di prestarsi ad essere più a lungo lo zimbello di pochi furbi, i quali mostravano una fittizia superiorità e si credevano lecito qualunque abuso. Luca Vinci, che si era alquanto scostato mentre parlava Gualtiero, tornò conducendo seco Giulio. Questi con tranquilla sfacciataggine si indirizzò ad Albagnano, dicendogli: «Luca mi ha informato delle condizioni poco soddisfacenti nelle quali si trova il Tempio.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mi dispiace di non poter intervenire in alcun modo, nemmeno con un consiglio, giacché oggi stesso avevo intenzione di mandare le mie dimissioni per…». «Regolando gli arretrati?» domandò Albagnano in tono ironico, senza lasciargli terminare il discorso. «Ne ho forse?» replicò Giulio senza mostrare il più lieve imbarazzo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E soggiunse subito: «Sono tanto disordinato e smemorato, che può essermi successo a mia insaputa. Vuol dire che lascierò incaricato qualcheduno di sistemare ogni cosa…». «Ma che parti?» interrogò Luca Vinci.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Venivo appunto a dirvelo: lascio Roma per qualche tempo.» Federico, sarcastico nell’aspetto, chiese: «È indiscreto domandare dove vai?». Per un secondo, e forse meno, una espressione d’imbarazzo, di confusione attraversò fugacissima il viso di Giulio: Gualtiero solo, che lo stava osservando con la curiosità di chi analizza un esemplare raro, lo notò e se ne valse quando venne il momento di cercare quale fosse il significato recondito contenuto nelle spiegazioni date da Giulio. Questi raccontava con disinvoltura lievemente forzata: «Vado in Egitto… Sì, proprio in Egitto, che cosa c’è di strano?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ho sempre avuto voglia di viaggiare! Adesso ho combinato col giornale La Fortuna di mandargli una serie di corrispondenze da Alessandria e dal Cairo, sul genere di vita adottato laggiù dagli europei. Dopo, è probabile che mi spinga fino ad Assuan, e finito quel viaggio mi recherò a visitare la nostra colonia di Massaua… Vi confesso che ho accettato questa proposta con gioia, perché era uno dei miei più cari desiderii andare a vedere con i miei propri occhi quei luoghi verso i quali la nostra fantasia ci attira tanto…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio parlava lesto, con un’animazione un po’ esagerata, che tradiva una segreta inquietudine. Aveva notato che altre persone erano venute ad aggiungersi a loro e sentiva posare su di sé sguardi scrutatori, diffidenti, increduli; sentiva aleggiare intorno un celato biasimo, una generale disapprovazione; la sua consueta audacia, la sua baldanza lo abbandonavano, un rossore gli saliva alla fronte e provava un momento di vera sofferenza… Quando gli riuscì sottrarsi a quella tortura, gli parve di rinascere e, liberato, subito si tranquillizzò, aiutato al solito dai suoi comodi sofismi. Intanto gli altri, dopo che egli si fu allontanato, si guardarono l’un con l’altro in modo significativo e fra i sorrisi, pieni di sottintesi, un nome corse sulle labbra di tutti, mormorato con un accento che valeva tutta una storia: «Madame de Saint-Esprit… madame de Saint-Esprit…».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E senz’altro, Giulio Bessardi fu qualificato, giudicato, condannato con sentenza inappellabile, che doveva pesare su di lui fino alla fine dei suoi giorni. Nella famiglia Bessardi la risoluzione presa da Giulio suscitò impressioni molto diverse: la madre e la sorella ne provarono un sincero dolore, non disgiunto da una segreta soddisfazione; la loro cieca idolatria per quel figlio e quel fratello alterava il senso di cotesta partenza, alla quale attribuivano la importanza di una missione affidata, come una speciale distinzione onorifica. Il solo a capire la verità, almeno in parte, era stato l’ingegnere; egli indovinò che il figlio fuggiva il suo Paese e sospettò che ragioni poco onorevoli lo spingessero a farlo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Un tale dubbio gli procurò tanto dolore che decise di chiarirlo. Interrogò Giulio, ma le risposte che ne ebbe non lo soddisfecero totalmente perché gli sembrarono poco sincere. «Giulio, lasci dei debiti?» gli domandò finalmente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il giovane non tardò a replicare. «Sì, li pagherai?» Offeso dal tono quasi insolente, il vecchio evitò di spiegarsi chiaramente. «Quanto devi?» «Non so precisamente… Ecco… all’incirca, guarda…» Così dicendo, mise sotto gli occhi di suo padre una lunga lista, nella quale il camiciaio, il sarto, il calzolaio primeggiavano per somme non indifferenti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nel percorrerla l’ingegnere non poté reprimere un sorriso sdegnoso, e come fra sé mormorò: «Si direbbe che è la nota di una femmina galante… Il parrucchiere, il profumiere, il guantaio… Vedi, ti avrei compatito più se tu fossi stato vittima di una passione; il giuoco, le donne… che so io, magari un vizio, ma che indicasse una forza, una energia, fosse pure nel male. Ma no, le abitudini di una petite maîtresse. Pouah!» concluse il vecchio indignato, respingendo sdegnosamente il foglio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Molto calmo, Giulio accennò all’ingiro con la mano e soggiunse: «Forse, dalla vendita di questa roba si ricaverà quanto basta per pagare buona parte delle spese». Il colloquio fra padre e figlio aveva luogo nel salottino di quest’ultimo, in quel salottino detto della Vita. Alle parole di Giulio, l’ingegnere si voltò a guardare intorno; vide la statua circondata di fiori vizzi, i mucchi di guanciali polverosi, l’uccelliera vuota, e dalla porta semiaperta intravide la coltre funebre che serviva da coperta al letto, le torcie sepolcrali… Sul suo viso severo poco a poco l’espressione di sdegno e di scherno venne sostituita da una violenta collera che gli gonfiava sulla fronte la vena centrale… Fece qualche passo ficcandosi le mani nelle tasche dei calzoni, dominando a grande fatica la voglia che lo assaliva di fracassare tutte quelle prove della ridicolaggine di suo figlio, ed essendo capitato in faccia al leggìo che reggeva il gran libro dei responsi, lesse i grandi caratteri neri che spiccavano sulla carta miniata.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Erano due versi di Mallarmé: Des grandes fleurs avec la balsamique Mort Pour le poète la que la vie étiole. Rilesse due, tre volte, scuotendo il capo con pietà sprezzante e mormorò tra i denti: «Beh? Che cosa significa?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Giulio, impazientito, per finirla disse a un tratto: «Ebbene, babbo, dobbiamo star così un pezzo?». L’ingegnere si voltò; stette un momento a fissare il figlio: lo esaminò dalla punta delle sue scarpe di cuoio giallo, fino alla divisa dei capelli scendenti ai due lati della fronte fino a metà delle orecchie in due riccioli simmetrici. Quell’aspetto effeminato, quel contegno insolente gli fecero quasi smarrire ogni misura.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sul punto di scagliare una terribile invettiva, un residuo di ragione gli fece presentire la gravità dell’atto che stava per commettere: la parola pronta a risuonare spirò, soffocata dalle labbra strettamente serrate e senza voltarsi si slanciò verso l’uscio fuggendo spaventato, ma nello stesso tempo rassicurato. Calava la sera: finiva la dolce e tiepida giornata di maggio e nella soavità delle tinte diffuse nel cielo, dove l’azzurro pallido era frastagliato da nuvolette leggiere, biancastre, qua e là sfumate agli orli di chiarissimo color di rosa, aleggiava quella malinconia tranquilla che è una caratteristica speciale delle ore crepuscolari. Dal sottostante giardino saliva una tenue fragranza di fiori e la pianta di convolvoli, che dalla cassetta nella quale era coltivata si slanciava in su, arrampicandosi ai ferri della ringhiera del terrazzo, cominciava ad aprire i suoi fiori, calici delicatamente vellutati, che durante il giorno teneva chiusi, per difenderli gelosamente dalla prepotenza dei forti raggi solari.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Là, nel breve spazio del balconcino, Isabella Zerdoni e Paolina Labianca avevano portato le seggiole per godere l’incantevole spettacolo della fine del giorno e vi sedevano, appoggiando le spalle al muro, silenziose, lasciando errare lo sguardo sulle piante fresche dei nuovi germogli, lievemente smosse dalla brezza vespertina. E la stessa brezza smuoveva i capelli più corti sulla fronte delle due fanciulle, scomponendo le pettinature senza che esse se ne dessero pensiero. Entrambe tenevano le mani abbandonate in grembo e il paragone fra quelle due paia di mani sarebbe stato sufficiente a provare la differenza che esisteva fra le due ragazze.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quelle di Paolina piuttosto grandi, robuste, belle di forma ma rosse, con le unghie quadrate, portavano le tracce della loro attiva operosità e suggerivano a chi le guardava l’impressione della forza, del coraggio, che facevano desiderare di averle per guida e per sostegno. Quelle di Isabella, invece, erano piccole mani delicate, un po’ molli, di una morbidezza e di una bianchezza appena interrotta da venatura azzurrine; le dita lunghe, affusolate, avevano in cima unghie lucide, rosate con riflessi di madreperla; mani che, nonostante la loro apparente fragilità, non mancavano di energia, né di attitudine a subire una vantaggiosa trasformazione. L’ombra a poco a poco si estendeva giù in basso; le alte cime degli alberi si scolorivano lentamente; nell’azzurro impallidito scomparivano le fascie fulgenti di colori vivaci e una uniformità di tinte tenui vi succedeva sempre diminuendo di intensità.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Con l’aumentare dell’ombra le forme si confondevano scomparendo in una massa nera, in mezzo a cui la sola vasca con lo zampillo che schizzava su in alto rimaneva ancora visibile, lucente per il riflesso del chiarore lontano. Le due ragazze non distinguevano più nettamente gli oggetti e quanto più spariva la visione delle cose esteriori, tanto più chiare diventavano le interne immagini create dal pensiero. Ripresero a discorrere e istintivamente abbassarono il tono della voce, comprese di rispettosa commozione per la soavità di quell’ora.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Quanta bellezza! Mi pare» disse Isabella, «di non aver mai ammirato un tramonto tanto splendido come lo è stato questo! Forse, noi vediamo le cose non quali esse sono, ma quali ce le fanno sembrare le disposizioni di spirito nelle quali ci troviamo… Nella gioia tutto ci sembra magnifico, nella tristezza giudichiamo tutto tetro… Non credi?» «Senza dubbio.» Di nuovo rimasero silenziose.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«A che cosa pensi, Paolina?» interrogò poi affettuosamente Isabella dopo aver osservato alquanto la compagna. «A che penso? Alla facilità con la quale noi ci adattiamo alle circostanze più improvvise e la corrispondenza che trovano subito in noi gli avvenimenti più inaspettati.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tu capisci, non è vero, per quale successione di idee sono giunta a fare queste considerazioni… Dire che tre giorni fa non ti conoscevo neppure, mentre oggi ti voglio bene come se ti avessi sempre avuta in cuore! È vero che se andiamo ad analizzare profondamente troviamo che il più delle volte i fatti che ci sembrano più impreveduti ebbero invece una preparazione antecedente. In questo caso, per esempio, fino dalla prima sera in cui Rodolfo ci parlò di te, nell’animo mio penetrò un sentimento di simpatia, che a poco a poco lo predispose ad accogliere l’affetto nato in seguito ed in modo apparentemente improvviso.» Isabella stese una mano alla giovinetta in un muto ed eloquente ringraziamento.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Paolina proseguì: «Ciò dimostra anche che la durata del tempo ha pochissimo valore contrariamente a quanto si crede. È la intensità che conta, non la durata: in un minuto si può capire, sentire quello che durante lunghi anni ci era rimasto ignoto. Il breve spazio di pochi secondi può essere sufficiente ad unire indissolubilmente due persone che pochi momenti prima erano del tutto sconosciute l’una all’altra… Le condizioni specialissime del nostro incontro, la sincerità che subito è esistita fra noi ci hanno permesso di conoscerci reciprocamente, come non si conoscono certuni che da anni ed anni si frequentano, evitando di mostrarsi quali sono realmente… Questo ci ha messo in grado di riconoscere la grande affinità che c’è fra i nostri caratteri, i nostri gusti, i nostri sentimenti, e l’affezione è sorta senza aver bisogno della consacrazione del tempo per affermarsi solida e profonda… Non è così?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«È proprio così, cara» approvò Isabella e continuò a dire: «In me, poi, oltre alle ragioni citate da te, come origini della nostra amicizia, ve ne sono altre che mi hanno potentemente attratta a te: ai miei occhi tu rappresenti qualche cosa di simile al Paese che si sogna, che si sospira e che non si vedrà mai; all’ideale che si vagheggia, che si anela, ma che non si ritiene realizzabile… Le donne sciocche, maligne, vanitose, buone anche, di una bontà stupida, con le quali ho vissuto fino adesso, mi avevano persuasa che un essere quale tu sei non poteva esistere davvero. E quando le prime volte Rodolfo mi parlava di te, io mi figuravo che nelle sue parole ci fosse almeno un briciolo di esagerazione». «Ti sembro dunque un essere così straordinario, io?» esclamò Paolina, ridendo di quel suo riso schietto, che per la sua purezza risuonava come una musica armoniosa all’orecchio di chi lo udiva.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Bisognerebbe che a tua volta tu fossi cresciuta là, dove sono stata io, per farti una idea esatta della impressione che tu, per forza, devi produrre su di me.» «Ne so abbastanza per non esitare a riconoscere che se tu fai un confronto è certo che una differenza ne deve necessariamente risultare…» «Ma quanta, quanta differenza! A segno di non credere che si tratti di creature della stessa specie…» «Vedi, Isabella, bisognerebbe mettere questa differenza sotto gli occhi di coloro che negano la influenza della educazione, della istruzione, dell’ambiente sugli individui… Ma se l’uomo è soggetto, come le piante, come gli animali, a subire gli effetti della coltivazione! Così come si occupano di migliorare le razze delle bestie, le qualità dei fiori, così tutti gli sforzi dovrebbero tendere a migliorare gli uomini… Tanto, non ci facciamo illusioni, tutte le riforme morali e sociali che si aspettano non potranno mai attuarsi fino a che l’uomo non sarà a tal punto di perfezione da renderle possibili.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È lì che sta il maggiore ostacolo: il tempo ce lo farà sormontare, ma intanto noi dovremmo aiutarlo nella sua opera per facilitarla ed anticiparla. È fatica sprecata lo spargere semi in un terreno improduttivo!» «Hai ragione, hai ragione… e, dimmi, io non sono forse la miglior prova di quanto affermi? Dimmi, se io non mi fossi trovata in circostanze speciali, che mi hanno costretta a riflettere su ciò che vedevo e soprattutto se non avessi conosciuto Rodolfo e, per conseguenza, se nessuno mi avesse insegnato quello che egli mi ha fatto capire, che cosa sarei io ora?» «E pure in te c’era già una notevole disposizione naturale, che ti rendeva insoddisfatta e desiderosa di spingerti al di là, verso l’ignoto… Forse agiva in te una influenza atavica… Tua madre…» «Non domandarmi nulla di lei, perché non saprei risponderti.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Io non la ho conosciuta e per quanto abbia domandato, non sono riuscita a sapere altro che è morta di parto e che era molto bella. Comunque sia, ammesso anche che io abbia ereditato da mia madre o da qualche altro mio antenato tendenze contrarie a quelle che hanno le ragazze della mia classe, bisogna però convenire che con ogni probabilità esse sarebbero rimaste allo stato di embrione, se, come ho detto, circostanze speciali non ne avessero favorito lo sviluppo. Oh!» proseguì Isabella animandosi, in un caldo scoppio di entusiasmo, «quanto mi sento mutata!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Da che sono in mezzo a voi, io respiro con una libertà che non ho mai avuta prima. Io vivevo in una ansietà continua; oppressa, incerta, piena di sospetti, mi pareva di sentire come una perenne minaccia intorno a me; dappertutto dove mi voltavo, trovavo la falsità, l’artifizio, e non mi era possibile riposare un momento quieta e fiduciosa. Sempre in allarme, costretta a stare in guardia, in preda ad una costante inquietudine, senza trovare un’ora di riposo completo… In verità, Paolina, a pensarci, cotesta gente, che è giunta a falsare a tal segno il senso della vita, di cui ignorano totalmente la grandiosa semplicità, finiscono per destare compassione.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Essi sono gli artefici del proprio male: tutto hanno alterato, guastato, e collocati oramai nell’errore, si affannano, smaniano per cercar il riposo che non possono trovare nel perpetuo squilibrio in cui sono. Io che l’ho provato, posso assicurarti che essi non hanno un minuto di pace: nulla li soddisfa, nulla li acquieta; l’errore nel quale si ostinano trascina seco altri innumerevoli errori e così il mucchio cresce, ingrandisce ed essi si affaticano a girarvi intorno, cercando inutilmente una via per uscirne. Poi un bel giorno tutto crollerà, li seppellirà e non resteranno che rovine… Ma da questa fine io mi sono salvata.» «E lo devi a lui» disse gravemente Paolina, stimando sufficiente quel pronome.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Allora dalle labbra di Isabella sgorgò impetuosa la confessione sincera: «Sì, a lui… a lui! Ascolta, Paolina, non ho mai voluto pensare al debito immenso che contraevo con lui, perché capivo che qualunque cosa potessi dire o fare sarebbe stato sempre insufficiente a soddisfarlo… Egli non mi ha mai più chiesto nulla, quando ha intuito che non gli avrei rifiutato più nulla… Sa però che mi considero vincolata a lui, più strettamente che se ci unissero legami di sangue o di leggi, e sa che affido me stessa e la creatura alla quale darò vita nelle sue mani e che gli obbedirò qualunque comando mi imponga… Quello che ha fatto per me nulla può compensarlo… Se tu mi chiedessi se l’amo non saprei risponderti… Se l’amo, è certo che questo amore è una cosa assolutamente diversa dal sentimento a cui si dà generalmente cotesto nome… L’amore comune, a malgrado dell’aureola con la quale lo si vuole circondare, è un impulso irriflessivo, violento, che si manifesta con esigenze prepotenti ed ha per base il più assoluto egoismo. Poiché volendo ricercare minuziosamente, e volendo analizzare le più grandi passioni amorose, ci si scopre sempre lo stesso fondo di egoismo, che ne forma la essenza prima e che provoca il fermento di quanto c’è di più basso nell’animo umano… Forse sembrerà che io dica una mostruosità…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«No, no» interruppe con vivacità Paolina, «è vero; anche Gualtiero lo afferma. Spesso parlando di amore lo ho udito sostenere la necessità di sfrondare tutto il convenzionalismo di cui lo si circonda, per farlo apparire quale è nella piena sua verità. Allora si vedrebbe quanto ci è di poco bello e come lo si debba intendere altrimenti.» «Ebbene» riprese Isabella, parlando quietamente, ma con intonazioni così profonde, che la voce pareva uscire dall’anima, «quello che io sento non rassomiglia a nulla di ciò che ho intraveduto fino qui.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vedi, io non desidero nulla, non chiedo nulla, sento che durante la intera mia vita mi accontenterei di vivere così, senza pretendere altro. Qualunque manifestazione esteriore mi sembra superflua, perché non potrebbe togliere o aggiungere nulla a quello che è. Lontano o vicino, mio o di nessuno, o fors’anche apparentemente unito ad altra donna, lo stato dell’animo mio non cambierebbe.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Io sento che in noi esiste qualche cosa di indissolubile, superiore a tutto, perché derivante da forze indipendenti dalla nostra volontà; qualunque manifestazione che desse una prova materiale di questa condizione intima dell’animo mio non ne sarebbe che una conseguenza, non vi corrisponderebbe che parzialmente e quindi in ogni caso risulterebbe inferiore. L’uomo vivente sente forse il bisogno di provare che vive? No, tutti i suoi atti ne sono la prova diretta, continua, ma parziale, poiché non riflettono che un lato della vita; questa trova soltanto in sé la completa affermazione del suo essere, tutto il resto è una emanazione di lei e non ha quindi che una importanza relativa e riflessa.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Questo esempio valga a dimostrarti quello che io sento per Rodolfo… Non so dargli un nome, ma quello che posso assicurarti è che d’ora innanzi ogni mio atto sarà la conseguenza diretta della esistenza di questo sentimento stesso, come i fenomeni della vita sono la conseguenza della vita stessa.» Tacque, e sul volto delle due ragazze si diffuse una espressione di solennità, quasi riverente. Nelle parole di Isabella si era rivelato il grado massimo di elevatezza a cui può, per ora, giungere il sentimento umano: esse davano la misura estrema del limite di perfezionamento raggiunto dalla creatura umana. Non era più l’amore bestiale o sublime, l’amore docilmente sottomesso o furiosamente impetuoso, l’amore che cela con apparenze ideali l’esigenza dei sensi, ma che, sotto l’una o l’altra forma, resta sempre un impulso irriflessivo, irragionevole, un bisogno irrefrenabile, una tirannia che si impone, si subisce e della quale inconsciamente ci si vendica tiranneggiando, la causa di una degradazione morale; era invece un sentimento del quale si è coscienti, un sentimento forte del suo valore, che non si manifesta per sorpresa, insidiosamente, ma che si afferma apertamente, liberamente accolto dalla ragione, dalla volontà, da tutte le facoltà più elevate dell’individuo.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La sua influenza stimola le più nobili energie dello spirito e della intelligenza, accresce la potenzialità sentimentale e come sotto i raggi caldi del sole fioriscono i campi di erbe sane e di fiori promettenti, così nell’animo l’alta fiamma accende e fa divampare le forze migliori della creatura. Mentre le due giovani assorte meditavano, dietro a loro risuonò una voce venuta dal fondo oscuro della stanza. Trasalirono per un moto istintivo, ma non si mossero; avevano riconosciuto Rodolfo ed aspettavano, avendo entrambe intuito che egli aveva qualche cosa di grave da dire.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rodolfo, di cui ancora non si scorgeva che chiaramente la forma, diceva intanto: «Non mi accuso, né mi scuso, ho ascoltato le tue parole, Isabella… ed è meglio che sia stato così». Si inoltrò fin sul limitare della porta del terrazzo e là si fermò: alla sua destra stava Isabella, egli stese il braccio e le mise la mano sulla spalla, poi riprese a parlare con la medesima semplicità con la quale ella lo ascoltava, attenta, senza esternare alcuna meraviglia per la forma di linguaggio che egli per la prima volta adoperava. «Quello che tu provi è il riflesso di ciò che sta nell’animo mio.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vedi, Isabella, dal giorno in cui mi hai permesso di essere la tua guida nella vita io ho cercato di escludere me stesso, per quanto mi era possibile, da tutto quello che ti riguardava. Mi sono rigorosamente vietato qualunque speranza, e posso affermare in tutta la piena onestà dell’animo mio che nei consigli che ti ho dato, nell’aiuto che ti ho prestato per facilitarti l’entrata nella nuova via da te liberamente scelta, non vi è stato mai il più lieve calcolo a mio vantaggio. Ma perché lo dico?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Se non fosse stato così, esisterebbe forse l’accordo che unisce le nostre anime? Perché anche io come te sentivo crescere fra noi il legame misterioso. Quanto più io stimavo mio dovere allontanarmi da te, tanto più ti ho sentito vicina, tanto più si affermava la certezza della nostra completa unione spirituale.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Tu sai le gioie di quei momenti… tu pure provavi quello che provavo io… Anche io come te non ho desideri, non ho impazienze, non coltivo speranze… Può darsi che un giorno, inaspettatamente, una forza, alla quale siamo pur soggetti, ci vinca e congiunga i nostri corpi come le anime si congiunsero. È probabile, né dobbiamo considerare una tale eventualità come una minaccia vergognosa, di cui dovremmo arrossire. No certo; se accadrà, noi avremo semplicemente ubbidito ad una legge di natura, avremo compiuto la più alta funzione della nostra vita organica, senza per questo alterare in un modo qualunque le condizioni delle nostre anime, vincolate da legami che, come tu ben dicesti poco fa, nulla di quanto può materialmente accadere può turbare.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ma questo è il futuro ed è inutile specularci intorno: l’essenziale è di provvedere al presente. E nel presente noi dobbiamo unicamente pensare al gravissimo dovere che ti incombe. La tua maternità deve solo occuparti adesso: in seguito, gli avvenimenti guideranno i nostri atti, ché quello che oggi sarebbe un male, può diventare domani una saggia misura.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La vera saggezza consiste nell’essere pronti a conformarsi agli eventi, abbandonando lo stolto pregiudizio di voler comandare ad essi, ciò che prepara poi tante delusioni e tanti dolori. Tu hai accettato l’impiego che mia madre ti ha offerto nella fabbrica e per te si inizia la vita di lavoro che procurerà a te ed a tuo figlio una onorata indipendenza. Con ciò, tu hai adempiuto quello che nel momento attuale era il tuo maggior dovere; aspetta che altri se ne presentino e tienti pronta a compierli tutti; questa sia la tua massima e questa ti dia tutta la pace e la serenità di una giusta coscienza!» Durante il suo discorso, Rodolfo non aveva staccato la sua mano dalla spalla di Isabella, e quando ebbe finito di parlare, la ragazza non trovò miglior risposta che piegare il viso fino a che le sue labbra ebbero toccato quella mano, sulla quale poi ella rimase appoggiata con la guancia.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nessun’altra parola fu detta: tutti e tre immobili sentivano come sospesa la loro esistenza corporea, sopraffatta dal grandioso fremito delle loro facoltà spirituali, fuse insieme in una eloquente corrispondenza di sentimenti e di sensazioni. Come a tutti e tre apparivano meschine le effusioni esteriori con le quali gli esseri meno elevati sogliono manifestare le loro emozioni! Quanto sentivano l’immensa superiorità della raffinata sensibilità che permetteva loro di gustare la ineffabile delizia di quella penetrazione reciproca, che li esaltava in un trasporto interiore di illimitato godimento… Intanto nel cielo le stelle cominciavano a scintillare debolmente ancora, per il persistente avanzo della gran luce meridiana lenta a scomparire: a levante la oscurità aveva quasi tutto invaso attenuandosi verso ponente in sfumature più chiare che si succedevano con gradazioni di inarrivabile delicatezza… Il venticello faceva stormire le foglie curvandole un poco e trasportava lontano il profumo dei fiori inumiditi della rugiada.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ora indimenticabile! Isabella si abbandonava a qualche cosa di infinitamente grande ed augusto che sentiva in sé: il contatto di quella mano d’uomo che posava su di lei non le produceva alcun turbamento; ella sentiva esistere tra loro una tale affinità, una così perfetta comunione spirituale che Rodolfo le appariva come una parte della sua propria coscienza, materializzata in una forma diversa. Nella calma e profonda gioia che la conquideva ebbe la visione della sua vita futura, vita laboriosa e utile, nella quale presto dimenticherebbe il fosco passato.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Adesso anche meglio ella era in grado di capire la differenza che esisteva tra quello che aveva scelto e quello che aveva abbandonato. Paragonò la soddisfazione assoluta che gustava presentemente con le ansie di una perenne dissimulazione, con le segrete ripugnanze, con le menzogne che le avrebbe imposto il suo matrimonio con Leporano. Ora che poteva giudicare per la esperienza propria che cosa significasse davvero una esistenza semplice, operosa, aperta alla luce, alla verità, ora che vedeva meglio l’assurdità di certe idee, di certi pregiudizi che opprimono, aggravano, creano le difficoltà dove tutto sarebbe piano e facile, ella stupiva che gli uomini fossero tanto ciechi e tanto stolti da rinunziare volontariamente ad un bene così facilmente attuabile per preferire la tormentosa agitazione di un voluto inganno.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ad un tratto un fiotto di luce vivida si allargò in una lunga striscia di luce che dall’interno della stanza giunse sul terrazzo e si prolungò fino agli alberi del giardino, per disegnarvi un grande quadrato luminoso, nel quale i contorni delle foglie apparvero con la evidenza di un bassorilievo in bronzo. Era Gualtiero che aveva aperto l’uscio dell’attiguo salotto da pranzo e giocondamente interpellava gli altri. «Olà!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Paolina! Rodolfo! Isabella!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oh! Ci siete tutti? E che cosa fate costì al buio?» I chiamati si voltarono di soprassalto, con i movimenti improvvisi di chi fosse bruscamente destato dal sonno, verso l’alta figura del dottore fermo nel vano della porta.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Dietro a lui si scorgeva la tavola apparecchiata con una modesta eleganza, spirante quella intima soavità del desco famigliare. Gualtiero riprese: «Siete muti? Scommetto che non vi rammentate nemmeno che fra poco si desina… Invece io ho fretta e vorrei anticipare l’ora di qualche minuto, perché devo recarmi ad una adunanza del Consiglio dell’Ospedale».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Svelta, Paolina si alzò dal suo posto e, attraversata di corsa la stanza, scomparve da un uscio laterale dopo aver risposto al fratello: «Subito, subito… tutto sarà pronto». Isabella pure si era levata in piedi e, seguita da Rodolfo, si avviava verso Gualtiero. Questi la salutò affettuosamente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Buona sera, Isabella.» Le condizioni specialissime della loro conoscenza li avevano indotti ad abolire immediatamente le formule convenzionali usate nella società aristocratica e si trattavano scambievolmente come persone di una stessa famiglia. Appena si furono seduti a tavola, Paolina ritornò portando la zuppiera. Poi ella stessa distribuì a ciascuno la porzione e dopo essersi servita per ultima, si mise a mangiare.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Il discorso sfiorò qualche soggetto, quindi cadde sul tema che in quel momento più li preoccupava: la partenza di Rodolfo, che doveva aver luogo l’indomani. Egli andava a Pisa per prendere con la madre gli accordi definitivi a riguardo di Isabella, che assumeva l’ufficio di cassiera in una delle grandi loro fabbriche di tessuti. Quindi presero a trattare della futura dimora di Isabella, e Paolina sostenne i vantaggi che avrebbe trovato nell’abitare sola, mentre Gualtiero opinava per un accomodamento in casa dei Dalbono.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Almeno» diceva egli, «Isabella non si troverà isolata e un maggiore contatto provocherà una più facile dimestichezza fra lei e la contessa Ersilia.» «Niente affatto» dichiarava Paolina, «non c’è nulla di peggio della convivenza per far nascere una quantità di piccole noie, che possono degenerare in grossi dispiaceri. I pettegolezzi della servitù, le gelosiette, insomma una quantità di scogli che si evitano totalmente vivendo separati. Dai retta a me, Isabella, scegliti due stanzette e stai sola, libera di fare quello che ti piace.» «Isabella sarebbe ugualmente libera in casa di mia madre» disse Rodolfo, «ma per tante altre ragioni divido anch’io il parere di Paolina.» «Lo credo io!» esclamò a quest’ultima e rivolgendosi al fratello, proseguì: «E sono anche persuasa che se ci rifletti bene tu farai altrettanto».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Poi dirigendosi ad Isabella soggiunse: «Quando verrò ad assisterti, un posticino lo troverò sempre per me, non è vero?». In quel punto la donna di servizio dei Labianca entrò frettolosa ad annunziare che un signore chiedeva di parlare alla signorina Zerdoni. Tutti stupirono e si guardarono scambiando un’occhiata di intelligenza.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ma hai capito bene?» domandò Gualtiero alla donna. Questa, confusa, fece un cenno affermativo col capo, mentre si arrotolava intorno alle dita una punta del grosso grembiale turchino, che portava sulla sottana. «Sarà un commesso di negozio… Avete fatto spese?» chiese Gualtiero ad Isabella, la quale replicò subito: «Non sono uscita e poi avrei dato questo indirizzo?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","La donna allora insisté. «Ma non è un commesso. È un signore… Un signore vecchio… Dice che deve parlare con la signorina di cose di molta premura…» Isabella, subitamente impallidita, taceva, tenendo gli occhi fissi sul piatto.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Gualtiero interrogò ancora la donna per lasciarle il tempo di raccogliersi e riflettere. «Che cosa gli hai risposto?» «Gli ho risposto che non sapevo se la signorina avesse potuto riceverlo… Ma lui mi ha detto: Va’… e in un modo… Deve essere uno che quando comanda non celia!» «Sta bene: aspetta» ordinò Paolina per tagliare corto alle considerazioni della donna, che minacciava di dilungarsi troppo. Ci fu un intervallo di silenzio: tutti aspettavano la decisione di Isabella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Vedendo che ella seguitava a tacere e riconoscendo necessario mandare una risposta qualunque, Rodolfo disse: «Lo riceverai, non è vero?». Egli voleva così indirettamente darle il consiglio di cui la sentiva bisognosa ed ella subito lo ringraziò con gli occhi, mentre la bocca pronunciava come un’eco: «Sì, lo riceverò». «Fai entrare quel signore in salotto e accendi il lume» ordinò Paolina alla donna.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mentre questa andava ad introdurre il visitatore, Isabella si alzò da tavola, dicendo a Gualtiero: «Ve ne prego, continuate a mangiare senza di me». «Ho troppa fretta e non faccio complimenti» rispose egli, poi soggiunse: «Chi può venirvi a cercare qui?». «Mio padre…» mormorò Isabella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«E come ha potuto sapere che sei qui?» Isabella si strinse nelle spalle in atto d’incertezza, quindi riprese, parlando adagio. «No, non deve essere il babbo, ma certamente qualcheduno che viene da parte sua.» «Non farlo aspettare troppo» suggerì Rodolfo. Ricomparve la Maddalena ad avvertire che gli ordini erano stati puntualmente eseguiti e che il signore aspettava di là.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Si è messo subito a leggere un giornale» disse nel finire. Isabella non udì, perché era già uscita dal salotto da pranzo; attraverso l’andito in fondo al quale si trovava la sala, poco discosta dalla porta d’ingresso procedeva con passo fermo, risoluta a resistere a qualunque invito di suo padre; oramai nessuna forza al mondo avrebbe potuto deciderla a tornare indietro. Tuttavia, sul punto di comparire davanti all’ignoto visitatore, una improvvisa esitazione la trattenne dubbiosa e la mano pronta a girare la maniglia rimase sospesa, immobile.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Le era nata una subitanea diffidenza e il dubbio di imbattersi in Leporano: che egli avesse scoperto il suo rifugio e venisse a perseguitarla fino là? Scacciò la supposizione che non le sembrò ammissibile; Rodolfo le aveva raccontato che il vecchio gaudente si consolava della sconfitta subita, ostentando di mostrare dovunque la sua mantenuta e non vergognandosi di raccontare la ragione che lo aveva indotto a stringere quella relazione con la cantante di caffè concerto. Era anche vero che Zerdoni non aveva mai voluto scoraggiare completamente il vecchio, cercando di acquistar tempo con mille pretesti; ma oramai la sua fuga da casa doveva avergli spiegato tutto: che cosa dunque verrebbe a fare?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rassicurata da questo lato, si risolvette ad entrare: aprì l’uscio ed immediatamente vide, ritta accanto al lume, l’alta figura dell’ex ministro Augusto Rondani. Non ne rimase molto sorpresa: vedendo lui, specialmente, fu più che mai persuasa di trovarsi davanti ad un inviato di suo padre, incaricato di concludere la pace o, per lo meno, di scendere a patti. Si mise in guardia: sapeva di aver da fare con un avversario terribile che le avrebbe reso assai difficile il difendersi; ma ciò non la sgomentò, anzi, la coscienza del pericolo le fece raccogliere tutte le sue forze.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Molto affettuosamente Rondani le mosse incontro, le prese ambo le mani e, attirandola vicino a sé, la baciò sulla fronte. Poi, in tono dolcemente tenero, così strano in lui, che parlava sempre tanto brusco, le disse: «Dunque, cattiva testina, hai voluto fare a modo tuo?». Alquanto turbata dalla visibile commozione di un uomo che ella aveva sempre visto accigliato, burbero, Isabella cercò di reagire contro questa impressione e rispose, molto fredda e contegnosa: «Sì, ho voluto fare a modo mio, ed ogni ora che passa ne sono più contenta».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Un sorriso, un po’ ironico, apparve sulle labbra sottili del vecchio, il quale, mantenendosi nella stessa attitudine, soggiunse: «E quante ore ha avuto la tua contentezza per crescere?». «Poche ma sufficienti per…» «Ebbene» riprese Rondani, senza lasciare tempo a Isabella di completare la frase incominciata, «aspetta che ne siano passate qualcheduna di più, vedrai allora che ogni medaglia ha il suo rovescio e che l’uno vale l’altro.» «Non sono di questo parere» dichiarò tranquillamente Isabella. Rondani lasciò le mani che aveva continuato a tenere fra le sue e, accennando alla ragazza di prendere posto sul divano accanto a lui, cominciò a dire: «Ascolta, dobbiamo discorrere sul serio insieme.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Siamo soli e sicuri di non essere disturbati, eh?». «Sicurissimi» affermò Isabella dando un’occhiata all’uscio chiuso. Poi domandò con vivacità: «Come ha saputo che ero qui?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rondani scosse il capo scherzosamente, sollevò la mano per carezzare i capelli di Isabella e mormorò piano: «Povera piccina! Appena l’ho voluto, l’ho saputo: tu dimentichi chi sono… Ho tutta la polizia di Roma a mia disposizione e, se non basta, tutta quella del Regno». «Supponevo che non potesse disporne per usi particolari» replicò Isabella con una lieve punta di sarcasmo nella voce, che non sfuggì a Rondani.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Egli corrugò le sue folte, irte sopracciglia ed un lampo brillò nelle sue nobilissime pupille grigie. Isabella finse di non accorgersene ed il vecchio riprese a parlare; ma la sua voce adesso era più recisa, con un ritorno a quel tono imperioso che gli era abituale e che Isabella riconobbe con un inesplicabile senso di sollievo. La dolcezza dimostratale da Rondani l’aveva estremamente confusa: non avrebbe neppure saputo spiegarlo, ma preferiva molto quei modi bruschi a quelli usati prima, che la facevano stare in disagio.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rondani aveva ricominciato a dire: «Sai che non posso disporre di molto tempo, è quindi necessario che profitti doppiamente di quello che ho. Per ciò, senza tanti preamboli, vengo subito a spiegarti il motivo della mia visita… Tu hai fatto una cosa che non voglio qualificare; voglio invece immaginare che non persisterai seriamente nella presa determinazione di lasciare la tua famiglia e la tua posizione…». «La mia famiglia?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Su questo preferisco tacere e sorvolare… Ma la mia posizione? Quale era? Me lo dica, la prego.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Oppure no, la descriverò io… Vivere una vita falsa in un ambiente falso, circondata da amici falsi, e per sottrarmi a cotesto un solo mezzo onorevole, secondo le vostre massime: un matrimonio di convenienza, il che equivale ad un mercato, nel quale due individui cercano di ingannarsi a vicenda, come due negozianti disonesti che tentano di gabbarsi l’un l’altro. Ecco la posizione che io perdo! Gran cosa invero!» Rondani ascoltava le parole veementi di Isabella, senza mostrare la intenzione di interromperla, soddisfatto, anzi, che ella gli aprisse interamente l’animo suo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Fu soltanto quando la vide tacere che, molto calmo, egli prese la parola a sua volta. «Non voglio intavolare una discussione su questo proposito: molto ci sarebbe da rispondere, ma non sono qui per questo. Mi limiterò a confutare l’ultima parte del tuo discorso… Un matrimonio di convenienza… tu dici; ma non è per colpa tua che si è dovuto ricorrere a cotesto estremo?» «Per colpa mia?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ah! Capisco… Ebbene, anche senza questa mia colpa sarebbe stato lo stesso.» «No, perché tu avresti potuto scegliere liberamente un uomo che ti amasse, che tu avessi amato…» «Ah sì? Ho più di ventidue anni, a sedici hanno incominciato a condurmi di qua e di là; offerta a diritta ed a sinistra; ma non ho trovato mai chi abbia pensato seriamente a far di me sua moglie.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Coloro che si sentivano attratti a me, scappavano subito, quando dopo essersi informati venivano a sapere: “Non ha dote… Non ha dote”. Oppure restavano, ma con un fine diverso… Intanto io, giovane, inesperta, senza una guida ero gettata là, fra i mille contagi malsani, vedendo diminuire ogni giorno le probabilità di una soluzione onesta e crescere le insidie, aumentare la china pericolosa del male…» «Basta! Basta!» interruppe Rondani, con la faccia alterata da una commozione, che invano tentava nascondere.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Tu esageri… E poi non è vero che non avresti avuto dote… Piccola sì, ma una dote l’avresti avuta.» «Da chi?» domandò bruscamente Isabella e proseguì: «Mio padre ha sempre dichiarato di non possedere capitali». Rondani fece un piccolo atto d’impazienza, quindi riprese: «Insomma noi deviamo sempre dall’obiettivo di questo nostro colloquio». «Che sarebbe?» «Che tu devi ritornare in casa di tuo padre.» «No, mai!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Mai! Del resto mio padre stesso deve capire che dopo quanto è occorso fra noi…» «Tuo padre» disse con durezza il vecchio, «ha agito come non doveva; in avvenire si modererà.» Isabella non poté vincere un moto di sorpresa per la maniera in cui il suo interlocutore parlava, e guardandolo fisso, gli chiese lentamente: «Chi può assicurarlo?». «Io!","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Io ne rispondo assolutamente!» esclamò Rondani, arditamente. «Lei? Lei?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E come?» Allora soltanto Rondani si accorse della strana espressione che avevano gli occhi interrogatori di Isabella; indovinò che le sue domande non avevano altro scopo che quello d’indurlo a rivelare tutto il suo pensiero e giuoco d’astuzia per non dire più di quanto voleva. «Come? Consigliandolo, persuadendolo… Non te ne preoccupare; dal momento che me ne incarico io, tu non devi far conto che della mia parola.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Ti prometto che quando tornerai a casa tua sarai bene accolta, nessuno ti molesterà né con rimproveri, né col proporti un matrimonio che non vuoi. Sarai lasciata tranquilla e libera…» Con una fermezza che escludeva qualunque dubbio di una possibile persuasione, Isabella dichiarò: «Io non rientrerò mai in quella casa…». «Disgraziata!» gridò Rondani, cedendo ad un impeto di collera, «che cosa vuoi fare, dunque?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sola nel mondo, con un figlio, vuoi morir di fame? Vuoi cadere nella vergogna?» «Non vi sono altre vie?» disse calma Isabella, «non si può lavorare onestamente, onestamente vivere alla luce del sole e dinanzi agli occhi di tutti, senza arrossire, senza doversi nascondere?» «Parole che si leggono nei libri e che nella realtà della vita trasformano il loro significato in quello di sofferenze, privazioni, patimenti, umiliazioni e finalmente… rimorso e sconfitta.» «Proverò…» «No, tu non proverai, tu devi dar retta a me, ai miei consigli e non prolungare uno scherzo che a lungo andare può produrre conseguenze disastrose ed irreparabili. Fino ad ora la tua imprudenza è stata giustificata con plausibili pretesti ed anche se qualcheduno avesse sospettato altro, la tua ricomparsa presso tuo padre sarà sufficiente a far tacere le chiacchiere.» Alzandosi in piedi con improvvisa violenza, accesa in volto, Isabella ripeté con forza: «Ma che cosa devo fare per essere capita?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","L’ho detto, ridetto che non tornerò a nessun costo ed ella mi parla ancora come se tutto fosse da combinare… E pure ella ha detto sul principio che non ha soverchio tempo da perdere: si risparmi, dunque, una fatica assolutamente sprecata, giacché io non recederò mai dalla decisione presa… Ho rotto definitivamente con tutto quello che per me, oramai, non rappresenta altro che un passato che non può ritornare… Vado incontro ad una esistenza tutta nuova… Ella mi predice che ci troverò dei dolori? E dove è che non ce ne sono? Con la differenza che quelli che mi aspettano nella via che mi sono liberamente scelta li potrò sopportare con rassegnazione perché non mi obbligheranno mai ad abbassare la testa… Gli altri invece mi riuscirebbero insopportabili, perché la vergogna non è fatta per me… È finito: e per l’ultima volta ripeto che la mia risoluzione è irrevocabile…».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Si soffermò un poco, poi con la voce meno aspra, riprese: «La ringrazio della buona intenzione che lo ha condotto qui, ed apprezzo la bontà che ha avuto per me». E dopo una lieve esitazione, aggiunse: «Ringrazio anche mio padre…». Da chiari segni impressi sul viso dell’ex ministro, appariva evidentissimo che egli si sforzava di dominare la collera che suscitava in lui la ostinata resistenza della ragazza; quando essa ebbe finito, la ammonì severamente: «T’inganni se credi di aver esaurito tutti gli argomenti in favore della causa che sostengo io… C’è n’è uno del quale ancora non ci siamo occupati né io né te, e credo che sia abbastanza importante, specialmente se non erro nell’immaginare che il tuo cervello è stato alquanto esaltato da idee che ora non è il momento di discutere.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","È certo che tutti cotesti tuoi disprezzi per la società ed i tuoi entusiasmi per il lavoro, per il dovere, devono accompagnarsi anche ad uno scrupoloso altruismo… È questo il termine, non è vero? Ciò non può mancare, esso fa parte del programma… Ebbene, la conclusione di questo mio preambolo, eccola: hai calcolato il danno immenso che rechi a tuo padre, oltraggiando il suo nome, creando lo scandalo intorno a lui, a tua zia, alla famiglia intera?». Isabella si mise a ridere: un riso pieno di amarezza, poi stese il braccio, facendo il gesto di scacciare da sé qualche cosa e rispose: «Per carità non parliamo di ciò… Si vede proprio che gli argomenti per combattermi sono ben scarsi, se ella ricorre a questo… Non ne parliamo… val meglio per loro».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Che cosa vuoi dire?» «Voglio dire, e dirlo specialmente a lei, che è in grado di saperlo, se veramente il nome di mio padre e quello di mia zia sono così illibati da temere la macchia che potrei farci io, semplicemente perché voglio agire come credo meglio, senza commettere nessuna azione riprovevole… Lo crede ella?» Isabella teneva i suoi grandi occhi sinceri fissi in quelli di Rondani, che si abbassarono istintivamente. Ella continuò: «E poi voglio ammettere anche cotesto… Proveranno dinanzi a tutti che mi hanno scacciata di casa e così il loro onore resterà intatto e conserveranno quella stima universale che li circonda e che tanto preme loro… Per conto mio non li smentirò certo…». «Dunque nel tuo cuore» gridò Rondani esasperato di veder fallire tutti i suoi tentativi, «non c’è affetto, non c’è riconoscenza per chi ti ha creata, allevata, educata?","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non hai un sentimento gentile che perori in favore di chi ti ha voluto bene? Non provi un rincrescimento, un rimpianto nell’abbandonare il tetto paterno? Non senti che malgrado tutto una figlia resta sempre una figlia?» Come un lampo risorse nella mente di Isabella il ricordo della sua infanzia, della sua giovinezza solitaria, il ricordo delle sofferenze patite nel sentirsi estranea tra le pareti domestiche, il danno che le era costato il bisogno di soddisfare quel desiderio d’affetto, che mai nessuno aveva appagato in lei: colpita dall’ingiustizia della accusa fattale si irrigidì anche più, e tranquilla, di una tranquillità che contrastava singolarmente con l’agitazione di Rondani, disse: «Non ho nulla, null’altro che il desiderio di separarmi da loro tutti per sempre…».","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Allora accadde una cosa imprevista che colmò Isabella di una sorpresa mista ad un istintivo terrore… I fieri occhi di Rondani si chiusero un attimo e quando le palpebre si rialzarono un velo umido ne offuscò la splendente pupilla… Con un gesto lento, senza curarsi di asciugare la traccia umida lasciata sulle guance dal lento discendere delle lacrime, egli allungò un braccio, prese una mano della ragazza e, traendola a sé, la costrinse a riprendere il suo posto sul canapè accanto a lui. La guardò un poco incerto, poi sottovoce, con qualche scatto di tanto in tanto che tradiva il rammarico di essere vinto, parlò: «Ebbene, giacché a tutto rispondi negando, vediamo se potesse piegare la tua volontà la vista di un uomo che, già innanzi alla vecchiaia, chiede grazia all’inflessibile rigore della tua giovinezza, chiede al tuo cuore di risparmiargli un grande, un immenso rimorso… Isabella, io ho giurato a tua madre di aver cura di te… Avevi pochi mesi soltanto quando essa è morta, disperata di lasciarti sola, senza una protezione palese, senza una posizione legittima… Era tanto buona, ma io non potevo sposarla…». Si interruppe: un grido soffocato era sfuggito dall’anima ferita di Isabella.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Per un minuto guardò l’uomo che gli stava davanti, quasi umilmente supplice, ed una espressione di disgusto le storse la bocca: poi si nascose il viso tra le mani e scoppiò in singhiozzi… Rondani parve respirare più libero; sollevato seguitò la sua confessione con la voce che si andava via via riaffermando. «Hai capito, non è vero? Sì, sono io, sono io tuo padre, il tuo vero padre… Quando avrai più anni e conoscerai più la vita, potrai giudicarmi meglio, perché avrai imparato a quante e quante esigenze dolorose la nostra volontà è costretta a soggiacere, impotente a vincerle… Basta, per tornare alla mia triste narrazione, ecco: non essendomi concesso di farlo io, per gravissime ragioni che vi si opponevano, ti feci adottare da un uomo che m’era devoto, e che agli occhi di tutti prese il mio posto…» «E lei ha permesso» gridò Isabella, alzando il viso deformato dal pianto, «che io portassi un nome che non era mio, che vivessi a carico di estranei, rubando tutto ciò che non mi spettava o che mi davano per elemosina!» Nel suo animo esulcerato, addolorato, nasceva una invincibile ripugnanza per colui che troppo tardi reclamava il suo nome di padre… Ansiosamente interrogava sé stessa, ma non provava né affetto, né tenerezza… Anzi il timore di giungere fino a mancargli del rispetto che gli doveva le fece trattenere il fiotto di parole amare che sgorgava impetuoso da tutte le fibre del suo essere così dolorosamente colpito da quella inaspettata rivelazione.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Nello sforzo fatto per contenersi la assalì il desiderio prepotente di vedere allontanare al più presto quell’uomo. Intanto Rondani la guardava, indovinando dalla mobile espressione dei suoi lineamenti contratti la agitazione terribile dell’animo di lei, e poiché la sentiva lontana da qualunque slancio affettuoso o pietoso, scuotendo malinconicamente il capo, mormorò: «Qualunque accusa tu mi faccia, qualunque colpa io possa avere, i fatti restano quali sono… Nulla può distruggerli: tu sei davanti a tuo padre… ed a tuo padre che ti prega che cosa rispondi?». Allora Isabella si levò in piedi, in fretta si asciugò gli occhi e procurando di rafforzare la voce, resa tremante dalla intensa commozione, quasi con solennità disse: «Se ha creduto che questa dolorosa rivelazione potesse influire sulla mia decisione e cambiarla, ella ha sbagliato.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Quello che ho detto è e sarà così fino all’ultimo… Meglio sarebbe stato che non avessi saputo mai questo triste segreto: almeno non avrei provato il dolore di vedermi accanto mio padre, senza che una fibra dell’anima mia frema e mi sospinga nelle sue braccia… Ah! L’affetto non è una pianta che germoglia da sé… Cresce, fiorisce a misura delle cure che riceve… Se per tanti anni ella ha potuto tenermi lontana, senza rimorso di privarmi delle carezze alle quali avevo diritto, bisogna che oggi si rassegni a raccogliere quello che ha seminato… Devo a lei, se la mia anima infantile, per la indifferenza che la circondava e che mi sembrava una ingiustizia, ha tanto sofferto, che il solo ricordo di quelle sofferenze inaridisce tutti gli slanci di tenerezza che dovrebbero essere in me. Come potrei io, senza mentire, aprirle il mio cuore, pensando a quel passato così vicino, nel quale sono stata condannata dalla sua volontà a vivere fra gli inganni e le menzogne?","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","E dovrei ritornarvi? Ah! Davvero, se mi fosse rimasta la minima incertezza, essa sarebbe svanita adesso, e sempre più benedico l’ora in cui la luce ha colpito i miei occhi!» Ad un tratto, come se una idea improvvisa l’avesse assalita, esclamò: «E quale prezzo sarà mai costata la compiacenza dell’uomo che mi fece da padre?».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Non badò all’espressione di imbarazzo che attraversò fugacemente la fronte di Rondani; quasi non si accorgesse di parlare a voce alta, gli occhi chini a terra proseguì: «Ecco perché sentivo intorno a me quel vuoto, quella solitudine e le losche manovre, la vergognosa complicità… Ecco la causa dell’abbandono in cui fui lasciata, ed erano essi che avevano ragione… Che cosa ero io per loro? Il prezzo del ricatto, la prova della ignominia… Ah!». Allargò le braccia e si batté poi il petto con le mani aperte, mentre dalla bocca spalancata usciva un profondo respiro e gli occhi si volgevano all’insù.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","«Ah, è finita però… è finita! Fortuna che i morti non odano più, altrimenti la povera mamma avrebbe ben sofferto!» Rimase un poco assorta, quindi si voltò verso Rondani, dicendo sottovoce: «Non abbiamo più nulla da dirci, non è vero? Ella ha creduto di potermi chiamare sua figlia… ma io non la conosco… Mi lasci essere franca.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Perché dovrei simulare ciò che non vi è nel mio cuore? Perché dovrei sorridere e pronunziare parole dolci, quando sulle mie labbra si affollano i rimproveri? Per la memoria di mia madre, per il rispetto che debbo ai suoi capelli bianchi, la sola cosa è tacere… tacere ora, cercare di dimenticare più tardi… e prepararmi perché nell’ora estrema della sua vita ella sappia che io… che io ho perdonato!».","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Curvo, abbassata la superba testa, Rondani non proferì una sillaba… Si alzò, si guardò d’intorno per cercare il cappello e dopo averlo trovato, averlo preso, si mosse verso l’uscio di uscita. Isabella ferma lo seguiva con gli occhi: davanti a quel mutuo abbattimento nell’animo suo sconvolto si faceva strada la pietà, una infinità pietà per quel dolore che indovinava profondo, per quel castigo che colpiva l’orgogliosa persona di quel potente. Quando lo vide alzare il braccio per aprire l’uscio, quando pensò che dopo aver varcata quella soglia fra loro tutto sarebbe finito e mai più si sarebbero rivisti, l’orrore di dividersi così dall’essere che le aveva dato la vita la scosse da capo a piedi, in un sussulto convulso: con un salto raggiunse il vecchio e gli gettò le braccia al collo in un amplesso supremo.","YES"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Sorpreso, ritornato alla speranza, Rondani la strinse a sé, la baciò sui capelli, balbettando il nome di lei, con una inflessione interrogativa… Ma la ragazza si staccò dalle sue braccia, rapidamente, chinandosi gli prese una mano, se la portò alle labbra e mormorò: «Addio, padre! Vivete in pace perché non ho più rancore…». Appena detto ciò, frettolosa, aprì l’uscio del salotto, poi subito l’altro, vicino, della scala… Lentamente Rondani passò; si scambiarono un ultimo sguardo, in cui le due volontà si misurarono, poi egli disparve ed ella richiuse il battente.","NO"
"Lipparini_Guendalina_Anna_alias_Di_Luanto_Regina-Gli_agonizzanti-1900","Lipparini Guendalina Anna alias Di Luanto Regina","Gli agonizzanti","1900","Rimase così sfinita, che dovette appoggiarsi al muro; tese angosciosamente l’orecchio per cogliere il rumore dileguante dei passi, che scendevano gli scalini pesantemente e rabbrividì, raffigurandosi di nuovo l’aspetto disfatto del vecchio colpevole… Ma nella sua mente esausta dalle intense emozioni provate, tutto si confuse: dal fondo delle sue viscere qualche cosa fremette, si mosse, palpitò… Istintivamente ella si mise le mani sul ventre; intanto che una impressione indefinibile, inesplicabile la sconvolgeva da capo a piedi… Allora parve che una improvvisa luce rifulgesse intorno, le illuminasse la coscienza serena, e lontano l’avvenire promettente… Tutta sussultò sotto l’impeto della gioia che la invadeva e mentre il misterioso fremito si rinnovava nelle profondità della sua carne, dall’animo suo esaltato sgorgò uno slancio di riconoscenza infinita, che le sue labbra tradussero incompletamente in poche, interrotte parole: «A te! A te l’ho risparmiato!».","YES"
