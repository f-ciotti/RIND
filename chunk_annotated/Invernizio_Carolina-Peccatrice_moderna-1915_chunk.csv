"filename","nome","titolo","anno","chunk","DIL"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","﻿Peccatrice moderna Carolina Invernizio Quando l’avvocato Bruno Sigrano ebbe messa al posto la sua elegante valigia nel vagone di prima classe del diretto che parte da Torino alle quindici per Genova, ridiscese per intrattenersi quei dieci minuti che ancora mancavano alla partenza con la moglie e i figli, un maschietto di cinque anni, Ottorino, e una graziosa bimba di tre, Mina, tenuti per mano dalla governante. L’avvocato Sigrano, che godeva di una fama considerevole e che a quarant’anni era sempre un bell’uomo, dalla statura erculea, col volto bronzino, gli occhi neri e scintillanti, ma soavi, affettuosi, buoni, aveva sposato otto anni prima la contessina Sultana Flaminio, incontrata a una festa da ballo campestre, e della quale si era subito innamorato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessina Sultana aveva allora compiuto ventidue anni ed era una splendida creatura: slanciata, elegante, con una testa regale dalla capigliatura dorata, gli occhi di un azzurro cupo, la carnagione abbagliante, la bocca procace che si apriva spesso al sorriso per mostrare il candore dei magnifici denti. Nonostante la sua bellezza, però, le mancavano i partiti, perché essa non aveva altra dote che la nobiltà del casato, né era ragazza da adattarsi a un matrimonio modesto, quantunque vivesse in modo meschino, coi genitori, in una villa sulla sommità di un paese alpestre, villa in gran parte diroccata, un avanzo del passato, che conservava dell’antico fasto le belle piante e pochi ettari di terreno che rappresentavano tutta la risorsa della famiglia. Perciò, quando l’avvocato Sigrano la chiese in sposa, Sultana, avendo saputo che Bruno, oltre a essere orfano e solo, possedeva un vistoso patrimonio e teneva a Torino uno studio di avvocato che gli rendeva circa trentamila lire all’anno, credette di toccare il cielo con un dito e accettò con entusiasmo quel matrimonio che realizzava i suoi sogni di benessere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il possesso di quella bellissima creatura, che parve felice di appartenergli, accrebbe vie più la passione dell’avvocato Sigrano, e fu facile a Sultana di essere arbitra di lui e della sua casa. Intelligentissima, ella seppe lusingare il marito con le premure più delicate, con le carezze più tenere, con abbandoni di bimba, tanto che egli poté a buona ragione credere di essere amato, se non con un ardore pari al suo, almeno con la stessa fedeltà. Sultana seppe agire così abilmente, da ottenere di non avere lo studio in casa, e tre anni dopo il matrimonio, alla nascita del primo figlio, i due sposi si stabilirono in una palazzina di loro proprietà, in uno dei viali di circonvallazione, e fu quello per la signora Sigrano il più bel giorno della sua vita.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Fin allora non aveva tenuto che due persone di servizio, due sorelle, native del suo paese, che le erano devote fino al fanatismo. Caterina, la maggiore, era la cuoca e aiutava anche nelle altre faccende di casa; Teresa, la minore, faceva da cameriera e guardarobiera. Nella nuova dimora, oltre la balia per il bambino era il portinaio Batista, un brav’uomo, molto devoto all’avvocato essendo stato per diversi anni custode del suo studio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Batista badava alla portineria e accudiva al giardino; sua moglie, Sofia, una donna laboriosa, disimpegnava i servizi più gravi della casa dei padroni. Da quasi due anni, essendo ormai i due bimbi della signora Sigrano svezzati, Teresa era divenuta la loro governante, e siccome l’avvocato, per far cosa grata alla moglie che ne aveva mostrato desiderio, aveva acquistato una bella automobile, fu preso al servizio anche uno chauffeur, che faceva pure da cameriere ed era figlio di un vecchio servitore della famiglia dei conti Flaminio. Mai una nube era apparsa tra i coniugi Sigrano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana godeva della più completa libertà, viveva a suo piacimento, era considerata come una delle signore più rigide e severe in fatto di onore, sia per l’orgoglio che la dominava, come per l’amore che portava al marito. Questi, passando tutta la giornata nel suo studio, trovava sempre al suo ritorno in famiglia la moglie che lo accoglieva con un raggiante sorriso e i figli che lo distraevano col loro vivace chiacchierio, e tutte le premure, le comodità, le attenzioni che poteva desiderare; così, mai l’ombra di un sospetto l’aveva sfiorato, e la vita trascorreva per lui come un sogno delizioso che sperava non avesse mai fine. Sultana era solita, quando il marito doveva partire per affari, accompagnarlo coi bimbi alla stazione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E quella era una vera gioia per l’avvocato. «Dunque, starai assente tre giorni?» disse Sultana al marito, che aveva sollevato Mina fra le braccia coprendole il viso di baci, mentre Ottorino si afferrava alle sue gambe. «Sì, cara; ma procurerò di sbrigarmi prima.» «Hai dimenticato nulla, amor mio?» «Dimenticavo di dirti una cosa: quando sono tornato a casa per prendere la valigia, ho tolto dal portafogli cinque biglietti da mille per non portare troppo denaro con me, e li ho messi provvisoriamente nel cassetto della toelette proponendomi di riprenderli dopo essermi fatto la barba e riporli nella cassaforte; poi me ne sono dimenticato.» «Li riporrò io, stai tranquillo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Telefonami, appena arrivato.» «Senza dubbio.» «E avvertimi quando ritorni.» «Sì, sì, gioia!» Aveva riconsegnato la bambina alla governante e guardava con occhi teneri la moglie, della quale aveva preso una mano, che stringeva con dolcezza. E come gli fosse balenato un improvviso pensiero: «Mi dispiace - disse - che non sapendo stamani di dover partire ho dato il permesso ad Alceste di recarsi alla festa patronale del suo paese, come egli desiderava.» II volto della bella signora si rannuvolò: i suoi occhi azzurri brillarono di un fosco riflesso. «Vada pure!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- interruppe vivamente - Io faccio volentieri a meno di Alceste, specialmente durante le tue assenze. Costui abusa della familiarità che gli abbiamo concesso come figlio del povero Giacomo, il dabben uomo che mi vide nascere e che rimase fedele alla mia famiglia nella buona e nell’avversa fortuna. Alceste non somiglia al padre.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’indulgenza nostra lo rende quasi insolente.» «Ti confesso che non me ne sono mai accorto; ma qualora ti mancasse di rispetto, non hai che da avvertirmi e lo licenzio subito.» Sultana non ebbe tempo di rispondere. Risonò il grido: «Partenza! Partenza!» E l’avvertimento: «I signori viaggiatori sono pregati di salire, perché si chiude.» L’avvocato Sigrano si strinse fortemente al petto la moglie dicendole fra due baci appassionati: «A rivederci presto!» «Pensa a me, che ti amo tanto!» sussurrò a sua volta Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Il pensiero di te e dei figli non mi abbandona un istante!» Baciò i bimbi, strinse la mano alla governante, poi salì rapido nel vagone il cui sportello fu subito chiuso. L’avvocato Sigrano vi si appoggiò per vedere ancora una volta l’adorato viso di Sultana, che gli sorrideva. Ottorino e Mina gli mandarono dei baci sulla punta delle dita; Sultana avvolgeva il marito in uno sguardo pieno d’amore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il treno si mosse. La signora Sigrano rimase ferma al suo posto finché poté vedere Bruno, sventolando il fazzolettino di trina. Poi, quando il treno scomparve, la signora disse alla governante: «È ancora presto: conduci i bambini al Valentino; io vado dalla sarta.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dirai a Caterina che il pranzo sia pronto per le sette.» «Sì, signora.» Mentre Teresa si allontanava tranquillamente con Ottorino e Mina, Sultana, fatti pochi passi, entrò nell’edicola del telefono e chiese comunicazione col 7-14. Presto il campanello squillò. «Pronto?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Con chi parlo? - chiese Sultana - Ah, siete voi! Benissimo; è andato tutto come desideravate.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Fra un quarto d’ora sarò di certo costì. A rivederci.» Girò la manovella e uscì a testa alta, lasciando dietro di sé un delizioso profumo di violetta. Passava il tranvai dei viali: con un gesto della mano inguantata essa lo fece fermare e vi salì; senza guardare alcuno sedette, prese il biglietto, indi sembrò assorta a contemplare il viale che percorreva, mentre nulla vedeva e il suo pensiero era ben lontano.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era la fine di ottobre; le piante cominciavano a ingiallire; ma la temperatura rimaneva mite, il cielo azzurro. Sultana scese all’angolo del corso Vinzaglio, e passata sotto i portici, fece a piedi il tratto fino a via San Quintino, senza affrettarsi, soffermandosi talvolta a osservare qualche vetrina. In via San Quintino svoltò a destra, percorse ancora un breve tratto di strada, poi entrò nel vestibolo di un palazzo modesto, e senza neppur volgere lo sguardo alla portineria, salì al primo piano, dove, sicura che nessuno la osservava, spinse la porta socchiusa di uno degli appartamenti che avevano l’ingresso sul pianerottolo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Entrò, richiuse. Subito sentì due braccia che la stringevano, una bocca ardente posarsi sulla sua, mentre una voce commossa, soffocata, le sussurrava: «Angelo mio…» Sultana si svincolò bruscamente. «Non fate il ragazzo, Mario!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Lasciatemi almeno entrare, riposare.» Si trovavano allora in una piccola anticamera buia. «Avete ragione! Perdonatemi» rispose il giovane.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La signora Sigrano passò per la prima in un grazioso salotto che faceva parte dell’elegante appartamento abitato dal contino Mario Herbert, sottotenente di cavalleria. Mario aveva appena compiuto il ventunesimo anno ed era un bel giovane, alto di statura, biondo, con occhi nerissimi, baffetti appena crescenti, il vero tipo dell’ufficiale spensierato, chiassoso, ma dotato di buone qualità atte a fare all’occasione un eroe. L’avvocato Sigrano era il consulente e anche l’amico della famiglia Herbert, la quale, avendo posto nelle sue mani una causa civile che si trascinava già da molti anni per una lite intentata contro un’altra nobile famiglia da cui era stata ingiustamente spogliata d’ingenti beni, riuscì mercé sua a vincerla ed entrare in possesso di quanto le apparteneva.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Perciò quando il contino Mario Herbert fu destinato di guarnigione a Torino, il padre lo raccomandò caldamente all’avvocato Sigrano, pregandolo di consegnare al giovane un cospicuo assegno mensile acciocché potesse tenere nobilmente il suo posto in società e far fronte agli impegni che non avrebbe potuto soddisfare col solo stipendio. Così Mario, frequentando lo studio dell’avvocato, incontrò Sultana Sigrano, nata contessa Flaminio. La bellezza della moglie dell’avvocato lo colpì subito, ma il contino Mario non avrebbe forse mai pensato a sedurla, se Sultana stessa, attratta dalla bellezza e dal nome del giovane, non avesse, con una sollecitudine che al marito parve materna, invitato Mario ai suoi ricevimenti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Per il giovane ufficiale Sultana rappresentava l’ignoto che spaventa e attira; per la moglie dell’avvocato la conquista di Mario era un godimento dei sensi. Mario, che suo malgrado provava un’ombra di rimorso nell’ingannare l’avvocato Sigrano che lo riceveva sempre con bontà, gli dava consigli paterni, cessò di frequentarne la casa, né Bruno più lo vide ai ricevimenti di sua moglie. Ed un giorno, consegnando al giovane ufficiale il suo assegno mensile, gliene fece l’osservazione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il contino arrossì fortemente. «Ho mancato - disse - ma sono sempre molto occupato: vogliate scusarmi presso la contessa.» L’avvocato ne parlò alla moglie, che rimase calma; solo un lieve sorriso sfiorò le sue labbra. «A me - rispose - poco importa della sua assenza; mi dispiace tuttavia che abbia mentito con te non confessandoti il vero motivo che gl’impedisce di far visita agli amici.» «E tu lo sai?» chiese bonariamente l’avvocato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Con un’audacia singolare Sultana soggiunse: «Lo sanno tutti, all’infuori di te, che ti occupi solo del tuo studio. Si dice che Mario abbia contratto relazione con una signora maritata dell’alta società, la quale gli toglie tutti i suoi momenti liberi. Sembra impossibile che vi siano delle donne le quali ingannano i mariti e corrompono la gioventù!» «Purtroppo ve ne sono, e mi dispiace per Mario, cui avrei voluto dare in moglie una bella e buona ragazza, orfana, milionaria…» Sultana alzò le spalle.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Non parlargliene nemmeno, ché sarebbe tempo perduto! - disse - Egli è troppo giovane, non ha giudizio, e preferisce le donne maritate alle ragazze. Lascialo scapriccire; non tutti in gioventù sono saggi come tu lo fosti, né hanno al pari di te la stoffa di marito e di padre.» «Io non ho mai invidiato né invidio gli scapestrati.» «E fai bene: non ti amerei tanto, se tu fossi di quelli.» Il dialogo finì lì, e il domani Sultana ne rise con l’amante.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quella gentildonna dal profilo angelico, dai modi austeri, che il mondo inchinava e rispettava, era falsa, corrotta, ricambiava l’amore, la bontà, la generosità del marito con la più vile ingratitudine, con i più odiosi tradimenti. La sua relazione con Mario durava da due mesi, né alcuno ebbe mai il sospetto di quei convegni. La fresca giovinezza dell’ufficiale piaceva alla signora Sigrano; la bellezza di Sultana rendeva Mario quasi pazzo di lei.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nessuno dei due pensava che quei rapporti dovessero cessare. Quando Sultana, ancora inebriata, uscì dalla casa del suo amante, mancavano pochi minuti alle diciannove. Ella salì in una vettura pubblica che passava, e si fece condurre a casa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La governante era già rincasata coi bimbi, e nello spogliatoio la signora trovò Caterina che l’aspettava per aiutarla a cambiarsi d’abito. «La signora non esce più, stasera?» chiese la donna. «No - rispose Sultana - sai bene che quando mio marito è lontano, preferisco starmene in casa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dammi la mia vestaglia color viola.» E mentre Caterina obbediva, ella soggiunse: «Alceste è partito?» «No, signora.» Sultana sussultò ed ebbe negli occhi un lampo d’ira. «Perché no? Doveva pur partire alle sedici!» «Sì, signora, ma tornato qui con dei regalucci che doveva portare ai suoi parenti e saputo dal portinaio che il padrone si era recato a Genova, ha detto che ormai lo aspetterebbe di ritorno perché la signora potrebbe aver bisogno di lui.» Sultana aggrottò le ciglia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Non so che farmene dei suoi servigi! - interruppe - Se avrò necessità di un’automobile, ne prenderò una di piazza. Manda qui Alceste: glielo dirò io.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ti avverto inoltre di non lasciar venir qui né tua sorella né i bimbi mentre parlerò con lui, perché avendo da fargli qualche rimprovero, non mi piace di mortificarlo in presenza di altri.» «La signora stia tranquilla: nessuno verrà.» Rimasta sola, il bel volto di Sultana prese un’espressione di energia, di volontà indomita. «Egli crede dunque di poter lottare con me? - mormorò - Mi sfida, perché non voglio più saperne di lui?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Bisogna a ogni costo che me ne sbarazzi, perché diventa troppo importuno e pericoloso!» Macchinalmente, Sultana si guardò a lungo nello specchio. L’elegante vestaglia, molto scollata, con le maniche ampie che non giungevano al gomito, disegnava a perfezione i contorni del suo corpo scultoreo, aggiungeva un fascino potente alla sua magnifica bellezza di bionda. Ella ebbe un sorriso d’orgoglio, ma quel sorriso si spense presto sulle sue labbra quando sentì i passi dello chauffeur nel corridoio.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste bussò prima di entrare. «Avanti!» disse Sultana, aprendo essa stessa l’uscio e ritraendosi alquanto per farlo passare. Alceste si fece innanzi mentre essa richiudeva, e quando si rivolse, si trovarono a faccia a faccia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste era un bel giovane, mite e buono d’aspetto, ma in realtà fiero e ostinato, di membra forti, robuste, con capelli folti, ricciuti, occhi splendidi, che cambiavano facilmente di espressione. «Perché non sei partito?» chiese Sultana con voce brusca, quasi imperiosa. Alceste la fissava avidamente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«La vostra domanda è singolare - rispose - Altre volte, quando il padrone partiva, voi stessa mi pregavate di rimanere.» Sultana si morse le labbra, tuttavia soggiunse in tono pungente: «Ebbene, oggi invece ti ordino di andartene!» «Per lasciare il mio posto a un altro? No, non lo sperate; io non sarò il vostro zimbello. Perché non appartengo alla categoria di quegli amanti che si prendono o si lasciano a piacere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non me ne andrò, e stanotte mi riceverete come per l’addietro nelle vostre stanze, altrimenti…» Le labbra di Sultana ebbero una contrazione; le sue narici batterono come inquiete alette. «Minacci?» fece con voce sorda. Alceste, incrociate le braccia, continuava a guardarla.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Non minaccio - rispose - avverto. Non io vi cercai, ricordatevelo. Quando fui chiamato nella vostra casa per servire da chauffeur e da cameriere, io, sebbene da alcune confidenze avute in paese e discorsi uditi in famiglia sapessi che eravate una creatura depravata, che fin da bambina vi compiacevate d’insegnare il male ai fanciulli della vostra età, battendoli se osavano ribellarsi, accusandoli di essere essi stessi gli istigatori vostri se qualcuno di quei poverini parlava delle vostre gesta, vi trattai col rispetto che dovevo alla mia padrona, e ritenni che fossero calunnie le voci sparse sul vostro conto, vedendovi così premurosa e carezzevole col marito.» Alceste tacque un istante, senza che Sultana dicesse verbo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella si era piegata sul divano, e affondava il bel viso in un cuscino di seta. Il giovane sedette presso a lei, e cercando di frenare il convulso che lo dominava proseguì: «Mai, lo giuro, mi passò per la mente l’idea che un giorno poteste abbassarvi fino a me. Ammiravo la vostra bellezza, ma nessun desiderio mi turbava.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Amavo castamente la fidanzata che avevo lasciata al paese e che sognavo di fare mia moglie, e mi sentivo felice di vivere. Vi ricordate del giorno in cui voi e io ci trovammo soli nella palazzina perché vostro marito si era recato a Milano, i bimbi erano usciti con Teresa, e voi mandaste Caterina a fare diverse commissioni, delle quali forse non avevate neppur bisogno?» Sultana non rispose, non fece un movimento: rimaneva come morta. Alceste seguitò: «Io ero intento a spolverare alcuni gingilli del vostro salotto, allorché mi chiamaste.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Eravate in questa stessa stanza, seminuda, provocante. Non osavo guardarvi, quando mi diceste con voce singolare: “Alceste, non ti pare che io sia più bella della tua Anna Maria?” Mi sentii salire il sangue al cervello, e fremente balbettai: “Sì, signora contessa; voi siete molto più bella!” Allora scoppiaste in una risata e mi gettaste la braccia al collo.» Sultana si sollevò con impeto, livida, e con una voce in cui sembrava vibrasse un rimorso: «Sì - esclamò - fui colpevole, non lo nego, e vorrei poter dimenticare! Agii da insensata, perché amavo mio marito e l’amo ancora.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Fu quello un momento di debolezza che ho spesso deplorato. Ma tu non puoi capire come noi donne abbiamo nei sensi impeti che niente può sedare e che ci trascinano al male pur senza volerlo!» «Io so soltanto - interruppe Alceste - che fin da quell’istante ho sofferto molto; la voce del cuore mi diceva che ero un infame perché tradivo una pura fanciulla che mi amava, un buon padrone che aveva in me piena fiducia, ma quando mi proponevo di seguire la via del dovere, la vostra voce mi parlava d’amore, e io non pensavo più che a inebriarmi dei vostri baci, delle vostre carezze. Ora dite che amate vostro marito, che provate rimorso!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Menzogna! Voi non avete cuore neppure per i vostri figli, e se cercate di allontanarmi, è perché mi avete surrogato con un altro, di condizione più elevata, ma un povero illuso al pari di me.» Alceste parlava con voce spezzata, che dava un’impressione penosa. Ma Sultana l’interruppe con violenza: «Basta!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse con voce imperiosa - Non ti permetto d’indagare i fatti miei, e giacché non vuoi andartene con le buone, al ritorno di mio marito ti farò scacciare, perché non tollero intorno a me degli insolenti che mi mancano di rispetto.» Appena ebbe detto queste parole se ne pentì. Alceste scattò, con lo sguardo divenuto cattivo, l’atteggiamento risoluto. «Minacciate di farmi scacciare?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- gridò - Badate invece che io stesso non vi faccia gettare sulla strada, come una femmina dissoluta che disonora il nome che porta, il tetto che l’accoglie. Ricordate che porto sul petto, attaccato a una catenella, un oggetto per voi compromettente: il medaglione che mi regalaste col vostro ritratto, con la dedica appassionata e un riccio dei vostri capelli d’oro!» «Rendimi subito quel medaglione!» fece la contessa. «Se fossi gonzo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Esso è prezioso, come la lettera che aveste l’imprudenza di far portare per mezzo mio al contino Mario Herbert.» Agitata, fremente, Sultana afferrò Alceste per un braccio. «La lettera al contino? - ripeté - Come hai potuto tenerla?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Parla! Eppure il contino l’ha ricevuta, perché mi ha risposto!» Un sorriso ironico dischiuse le labbra dello chauffeur. «Mentre egli passava nel salotto per rispondervi io raccolsi sul tappeto la lettera che egli credeva di aver messa nella tasca interna della giubba e che invece era caduta a terra.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La raccolsi, e mi venne la curiosità di sapere quale commissione davate all’ufficiale da parte di vostro marito, come mi avevate detto. Ma appena lessi l’intestazione del foglio: “Mario mio adorato”, compresi che vi eravate presa giuoco di me facendomi fare una parte vilissima, e allora, per rappresaglia, m’impadronii senz’altro della lettera che un giorno o l’altro poteva servirmi. Se il contino si fosse accorto di averla perduta e avesse sospettato di me, gli avrei dato sul fatto spiegazione; e non so se egli avrebbe continuato a condividere i vostri favori con un servo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma il contino non ne parlò, e io tornai a casa consegnandovi intatta la risposta, mentre la vostra lettera rimaneva, come rimane ancora, nel mio portafogli.» Sultana aveva ascoltato fremendo, con le labbra strette per la collera repressa. All’improvviso quel bel volto si trasformò: il sorriso riapparve sulle labbra, e con movimenti felini ella si accostò al giovane gettandogli le braccia al collo. I suoi occhi azzurri si fissarono in quelli di Alceste come se avesse voluto magnetizzarlo; la sua bocca toccò quella di lui.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Geloso! - disse con un tono di voce affascinante - Che t’importa del contino Mario? Capisco: la tua gelosia per lui ti fa trascendere verso me, che pure ti ho dato tali gioie, per cui un altro mi offrirebbe senza esitare la propria vita!» Alceste rabbrividiva di desiderio: alcune gocce di sudore gli scorsero sulla fronte.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ma io…» balbettò. «Taci; lasciami parlare! Quando mi occupai di te, ti dissi subito che non volevo nodi indissolubili, che ciascuno di noi sarebbe rimasto padrone della propria volontà, delle proprie azioni, che io non mi sarei curata se tu amavi altre più di me, e che tu dovevi fare altrettanto.» «Non dimentico nulla!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- interruppe Alceste - Infatti, pur conoscendo le vostre infedeltà, mi tenevo in disparte, pronto anche a difendervi nel caso di un pericolo, contentandomi di quel poco che mi concedevate, senza chiedervi di più. Ma da qualche settimana mi sono accorto che vorreste sbarazzarvi completamente di me, e vidi la gioia brillare nei vostri occhi quando chiesi a vostro marito il permesso di recarmi al mio paese per la festa patronale. Compresi che eravate sazia del mio amore e che durante la mia assenza avreste deciso della mia sorte facendomi licenziare dall’avvocato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ero perplesso, non sapevo che fare, né trovavo la forza di allontanarmi, allorché ho saputo che il padrone partiva per Genova dove si tratterrà alcuni giorni. Ho voluto cogliere l’occasione per sapere che cosa mi riserbate, e sono rimasto!» «Non nego di essermi mostrata in alcuni istanti quasi crudele con te - disse lentamente Sultana - ma non ho mai pensato di abbandonarti; volevo metterti alla prova per essere sicura che potevo in qualsiasi momento contare su te, sul tuo affetto; e tu in cambio insolentisci, minacci!» Il bel volto di Alceste si alterò per la commozione. «Perdonatemi - egli mormorò - ma vi amo tanto, vi desidero così fortemente, che quando mi guardate con indifferenza sento uno spasimo tremendo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Credetelo, Sultana: nessuno vi amerà mai più di quanto io vi amo!» «Ebbene, provamelo - gli bisbigliò essa in un bacio - col rendermi la lettera del contino e il medaglione che ti regalai. Li voglio!» Alceste si svincolò da lei: l’incanto era rotto. «Ve l’ho detto - ripeté - quegli oggetti sono per me una garanzia e una difesa; per riaverli, dovreste uccidermi, il che non temo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma ve lo giuro essi non usciranno in alcun modo dalle mie mani per recarvi danno, finché continuerete a concedermi i vostri favori.» Sultana nascose la rabbia che la struggeva, rimanendo in apparenza calma, sorridente. «Non ti credevo così ostinato! - esclamò - Ti ammiro, e ciò mi riconcilia con te.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ebbene, tienti pure quegli oggetti che sono sicuri nelle tue mani. Stanotte sarò novamente tua.» Alceste impallidì dalla commozione e gettò un grido di gioia delirante. «Davvero?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Posso venire? Non aspettate altri?» chiese con accento soffocato. «No!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose Sultana avviluppandolo con uno sguardo magnetico - Tu solo finora mi hai fatto dimenticare il rispetto che devo alla casa di mio marito.» «Oh, grazie! Come vi amo!» «Ascoltami, dunque. Tu sai che finora nessuno del personale di servizio sospetta i nostri rapporti.» «E niuno li sospetterà mai!» interruppe Alceste.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«T’inganni! Oggi tu hai commesso un’imprudenza che potrebbe compromettermi, rimanendo qui in assenza del padrone, come se io avessi proprio bisogno di te!» «Perdonatemi! Ero come pazzo.» «Ormai ho dimenticato, tanto più che puoi rimediare alla tua mancanza.» «In qual modo?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dite, dite!» «Ora avvertirai Caterina e gli altri che parti col treno delle otto perché io non voglio che tu rinunzi al permesso che ti ha dato mio marito. Poi andrai via portando con te la tua valigetta, e alle ventitré rientrerai dalla porticina di servizio della quale devi avere la chiave.» «Sì, signora.» «Io ti aspetterò in questa stessa stanza, dove tu verrai passando per il corridoio nella stanza da toelette della quale lascerò l’uscio socchiuso. Se per un caso qualsiasi il portinaio o sua moglie ti vedessero rientrare, dirai di aver perduto il treno.» Sultana parlava con tanta semplicità e naturalezza, che sarebbe stato impossibile all’uomo più abile indovinare che ella sosteneva una commedia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Hai compreso bene?» «Sì, sì.» «Ora vattene, e avverti Caterina che metta in tavola, perché io vengo subito.» Alceste uscì ebbro, felice, da quella stanza. Sultana, rimasta sola, ebbe un gesto di rabbia: i suoi occhi azzurri assunsero un’espressione terribile, la sua bella bocca mormorò fremente: «Tu dunque non mi temi? Credi ch’io non sia capace di ucciderti?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Lo vedrai, stupido e ignobile servo, che credi di tenermi sotto i piedi perché ebbi la debolezza di desiderare un istante la tua vile persona. L’alba non deve più sorgere per te, e io avrò riacquistato la tranquillità, spezzando una catena che minacciava di avvincermi in eterno!» Sonavano le undici di notte a tutti gli orologi pubblici di Torino quando Alceste aprì guardingo la porticina di servizio che dava accesso alla palazzina Sigrano dalla parte del cortile.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il silenzio era perfetto. Il cuore del giovane pulsava fortemente; la sua testa era in fiamme, aveva gli occhi lucenti, febbricitanti; tremava in tutte le membra. E gli accadeva sempre così, ogni volta che doveva avvicinare quella sirena.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Essa lo ammaliava col profumo eccitante della sua persona, coi suoi sorrisi, i suoi baci… ma pure non l’amava, perché nella sua anima semplice e ingenua egli sognava nella donna una creatura angelica, tutta purezza, soavità, come la sua Anna Maria, non già una femmina lussuriosa, avida di baci impuri, come Sultana. Tuttavia, mentre il suo spirito vagava lontano, Alceste non sapeva staccarsi dalla maliarda che lo avvinceva col fascino dei sensi. Come la signora Sigrano gli aveva insegnato, egli si era accomiatato dalla servitù avvertendo che partiva perché la padrona gli aveva detto di fare a meno dei suoi servigi durante l’assenza del marito.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anzi, nei pochi minuti che s’intrattenne col portinaio, si lamentò di lei, dicendola superba, arrogante, aggiungendo che se fosse stato per essa, non sarebbe neppur più tornato in quella casa. «Tu pensi come me e mia moglie! - rispose Batista - Anche noi restiamo qui per l’avvocato, il più gran galantuomo che io conosca, forse troppo buono, perché lascia spadroneggiare la signora.» Alceste l’approvò; poi, col pretesto di non perdere il treno, corse via; ma appena lungi dal palazzo, rallentò il passo e si diresse con la sua valigetta a un modesto ristorante il cui padrone, un certo Matteo Ferpio, era suo compaesano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Beato chi ti vede!» esclamò Matteo appena lo scorse. E notando la valigetta soggiunse con un sorriso: «Vai in licenza?» «L’avvocato Sigrano mi ha dato il permesso di recarmi alla festa patronale, e io ho accettato e sono venuto da te per sentire se vieni meco.» «Stasera?» «Perché no?» «Ma non hai pensato che non vi è lassù coincidenza con la diligenza e dovremmo fare a piedi, di notte, una diecina di chilometri? Fossi pazzo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Piuttosto rimani a cena con me, passa qui la notte se non vuoi tornare al palazzo, e io partirò con te col treno delle cinque; alle otto saremo comodamente a casa.» Alceste sapeva benissimo che non sarebbe partito, tuttavia rispose: «Hai ragione; sono stato uno stupido a non consultare prima l’orario; neppur io ho voglia di camminare ore e ore per quelle strade malagevoli. Accetto dunque la cena; ma poi approfitterò dell’occasione per recarmi a trovare un’amica che mi crede in viaggio, onde assicurarmi della sua fedeltà.» «Ah, briccone! Se lo sapesse Anna Maria!» «Spero che non farai la spia!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Questo non è che un piccolo intermezzo all’idillio pastorale con la cara fanciulla che dovrà divenire mia moglie. Ti lascerò in custodia la mia valigetta, e verso le due o le tre del mattino tornerò qui.» «Come vuoi!» A cena Alceste si mostrò allegrissimo, parlò con entusiasmo della bontà del suo padrone, della bellezza della contessa Sultana, tanto amorosa col marito e coi figli. «Davvero - interruppe a questo punto la moglie di Matteo - mi stupisce che la contessina Flaminio sia riuscita moglie e madre esemplare!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ne ho sentite dir tante sul suo conto, quando era fanciulla!» «Calunnie! - esclamò con impeto Alceste - Tutte le ragazze invidiavano la sua bellezza, e i giovanotti del paese, non riuscendo a farsi amare da lei, la denigravano. Di certo, non si può avvicinarla senza sentire il desiderio di possederla, ma…» «Briccone!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Scommetto che anche tu - interruppe Matteo - avresti volentieri tradito il padrone per lei.» Un rossore violento salì al volto di Alceste, ma subito egli sorrise dicendo: «Tu scherzi! Certi bocconcini non sono fatti per me.» Poi si mise a parlar d’altro. Erano le ventidue quando Alceste uscì dal ristorante.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il tempo era bello, e il giovane aveva un’ora dinanzi a sé prima di recarsi all’appuntamento. A cento passi dalla palazzina Sigrano sedette su di una panchina del viale e si mise a fantasticare. Nell’ansia dell’attesa provava un turbamento inesplicabile che lo costrinse ad alzarsi, a muoversi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","A ogni istante guardava l’orologio. Allorché mancavano cinque minuti alle ventitré si avviò risoluto alla palazzina e, come sappiamo, aprì senza rumore la porticina di servizio ed entrò. La palazzina appariva tutta buia; il silenzio era completo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli salì, per una scaletta di servizio, al primo piano, e aprì una porta che dava nell’appartamento particolare dei padroni: una camera matrimoniale che un salotto divideva dalla camera dove dormivano i due bimbi e la governante. Dalla camera dei coniugi Sigrano si entrava nello spogliatoio, e da questo in una stanza da bagno mobiliata con lusso, che aveva un ingresso nel corridoio. Fu da quest’uscio, lasciato socchiuso da Sultana, che Alceste entrò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Subito vide apparirgli dinanzi la padrona avvolta in un accappatoio di color verde chiaro, che le dava l’apparenza di una statua. Una lampada elettrica, velata, lasciava la stanza nella penombra. «Sei puntuale!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse Sultana con accento singolare - Ma prima di farti passare nel mio spogliatoio e di concederti una notte d’amore voglio importi dei patti. Siedi.» Gli indicò uno sgabello vicino alla tinozza di marmo rosato e sedette a sua volta in una poltroncina. Alceste obbedì senza reticenze.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sono pronto ad ascoltarvi» rispose ammaliato, tremante, vicino a quella donna che lo attirava e gl’incuteva al tempo stesso paura senza che sapesse spiegarsene il perché. «Tu dici d’amarmi, non è vero?» «Forse che non lo credete?» «Sì, lo credo; ma potrebbe venire un giorno in cui tu non mi amassi più; e allora, per una vanità assai scusabile, potresti vantarti dei favori da me ricevuti, mostrare il medaglione che ti regalai…» «Non abbiate timore - interruppe vivamente Alceste - io terrò sempre il medaglione gelosamente nascosto; inoltre, il mio amore per voi non cesserà che con la morte.» «Parole, parole! Io voglio invece dei fatti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alle corte: se vuoi che io ti appartenga ancora rendimi il medaglione e la lettera del contino Herbert.» Sultana aveva parlato con voce vibrante, che tradiva l’agitazione a cui era in preda. Ma Alceste non si lasciò vincere. «Vi ho detto e ripetuto - osservò - che quegli oggetti sono al sicuro, e che giammai me ne servirò per nuocervi.» Sultana si chinò verso lui avvolgendolo nel suo profumo che lo inebriava, e Alceste vide il seno procace della bella signora sotto la stoffa leggiera dell’accappatoio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Dammeli - ripeté essa - li voglio!» «No, no, non posso! - ripeté Alceste - Se mi amaste davvero, avreste fiducia in me, me li lascereste.» «Li voglio!» ripeté Sultana tornata fiera e superba. Quell’atteggiamento colpì il giovane.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli comprese che la bella dama aveva ideato l’infame commedia dell’amore, dell’abbandono, soltanto con la speranza di venire in possesso di quegli oggetti e poi sbarazzarsi di lui. Quella era una prova di più che la signora Sigrano lo disprezzava, dopo avergli avvelenato l’anima facendogli tradire la fidanzata. Doveva dunque a sua volta mostrarsi energico, insolente.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«No, non li avrete! - esclamò rialzando il capo - I vostri baci non bastano a pagarli, né a distruggere i rapporti che sono corsi tra noi… e tra voi e l’altro!» «Vile! M’insulti.» «Non v’insulto: mi difendo.» Sultana, divenuta una furia, si slanciò su lui tentando di aprirgli il panciotto e la camicia, per strappargli dal petto il medaglione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Lottarono per qualche minuto in silenzio. Ma Alceste era il più forte, e tenne ferma la donna stringendola ai polsi, senza però farle male. E disse: «No, non l’avrete!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non merita il conte che per voi io sacrifichi me stesso, vi lasci libera di ridervi di me come ridete di vostro marito, né voglio che mi giudichiate alla stregua degli altri vostri amanti. Finché avrò questi oggetti sarò il più forte, e voi continuerete a darvi a me, volentieri o no.» «Non lo sperare - gridò essa ferocemente - perché adesso mi fai schifo e ribrezzo.» Alceste impallidì, ma sostenne imperterrito quegli sguardi irati. Ebbe anzi la forza di sorridere, di scherzare, mentre provava uno spasimo infinito al cuore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ah! - esclamò - Come si cambia! Non è scorso un mese che mi stringevate tra le braccia tutta fremente, anelando i miei baci, le mie carezze, chiamandomi il vostro tesoro, il vostro unico amore!» Sultana strinse i denti, i suoi occhi luccicarono.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Finiscila!» Alceste rise di nuovo. «Non abbiamo neppur cominciato! - ribatté - Via, entriamo nella vostra camera, sarebbe tempo!» Sultana era fuori di sé.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella si diceva che tutte le sue speranze di riavere quegli oggetti erano svanite. Una rabbia sorda la invadeva; aveva il cervello in fiamme. Lo guardò ancora una volta in faccia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Persisti nel tuo rifiuto?» chiese. «Sì.» Negli occhi di Sultana passò un lampo selvaggio. «Ebbene, attendi un istante.» Alceste non comprese che cosa ella volesse fare; ma non si mosse.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana entrò un momento nel suo spogliatoio e ne uscì subito. Era livida, ma risoluta. «Per l’ultima volta: vuoi darmi quegli oggetti?» disse, tenendo la mano destra abbassata dietro le pieghe della vestaglia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste fece un passo verso lei, e le si trovò proprio di fronte. «No!» rispose pronto. Senza alcuna esitazione il braccio di Sultana si alzò, si stese repentinamente, e una detonazione echeggiò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste, colpito in fronte da una palla di rivoltella, ebbe appena il tempo di balbettare: «Assassina! Ah, povera Anna Maria!» E cadde bocconi a terra. In un attimo la signora Sigrano, deposta la rivoltella, si precipitò su quel corpo, non già per portargli soccorso, ma per assicurarsi che non si sarebbe più mosso e per frugargli gli abiti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mentre lo rivoltava, Alceste ebbe un sussulto e spirò. Sultana si accorse che era morto, e un malvagio sorriso le dischiuse le labbra. «Tu non volevi rendermi quegli oggetti!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- mormorò - Ebbene, li avrò tuttavia, e mi sarò sbarazzata di te, che ormai mi davi noia.» Gli aveva tolto il portafogli di tasca, ma non trovò in esso che due biglietti di banca da cinque lire e una lettera di Anna Maria che invitava il fidanzato al paese in occasione della festa patronale. Null’altro! Non le fu possibile rinvenire la lettera del contino Herbert né il medaglione, che Alceste le aveva detto di custodire gelosamente sul petto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il suo delitto era stato inutile! Si era sbarazzata dell’uomo divenuto pericoloso, ma rimanevano gli oggetti per lei compromettenti e che, scoperti, avrebbero cagionato il suo disonore, la sua rovina. Dove li aveva nascosti il miserabile?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allora si ricordò della valigetta che Alceste aveva portata seco per simulare di recarsi alla stazione, ma che non teneva più quando era venuto all’appuntamento. A chi l’aveva affidata? Quegli oggetti li aveva nascosti lì dentro?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana rimaneva feroce dinanzi alla sua vittima, imprecando, maledicendo. Ad un tratto sussultò. Come uscire dalla spaventevole situazione che si era creata col suo impeto irriflessivo?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Che fare di quel cadavere? Sultana non era donna da scoraggiarsi, e presto ebbe un’idea che finì col tranquillizzarla. Tornò a rivolgere bocconi il cadavere, poi aprì il mobilino dove il marito le aveva detto di aver cinque biglietti da mille, che infatti essa trovò e lasciò al loro posto, indi rovesciò a terra una seggiola.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Poi, passata nella propria stanza, si tolse la vestaglia, sgualcì le coperte del letto come se già si fosse coricata, e a piedi nudi, con la sola camicia da notte, passò nello spogliatoio; quivi, aperta la finestra, tirò un altro colpo di rivoltella, giacché il primo non era stato avvertito, gridando con quanta voce aveva: «Aiuto!Al ladro!» In pochi minuti il giardiniere, la moglie, Caterina e Teresa si precipitarono verso l’appartamento della signora Sigrano, che a sua volta correva loro incontro scarmigliata, piangendo e tenendo sempre la rivoltella nelle mani. «Dio, che spavento!» balbettava. E si rovesciò fra le braccia delle donne come se svenisse, lasciando cadere la rivoltella che Batista raccolse.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Che cosa è accaduto?» chiesero tutti ansiosamente. Sultana parlò con voce rauca, a sbalzi, agitatissima. «Mi ero addormentata forse da mezz’ora, dopo aver letto il giornale - disse - allorché il tonfo sordo di un oggetto che cadeva a terra mi ha svegliata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Balzata dal letto, ho preso la rivoltella che tengo sempre sul comodino in assenza di mio marito, e sono passata nello spogliatoio dopo aver acceso la luce elettrica. Non vi era alcuno, ma dall’uscio semichiuso del lavabo illuminato ho visto muoversi una forma scura. Allora mi sono ricordata che mio marito mi aveva detto prima di partire di aver messo provvisoriamente cinque biglietti da mille nel cassetto della toelette e mi aveva pregata di toglierli essendosene egli dimenticato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il mio cervello, offuscato dal sonno troncato all’improvviso, mi ha fatto pensare ai ladri… e mentre volevo chiedere aiuto, l’uscio si è aperto e io ho visto un uomo dinanzi a me. Spaventata, ho sparato; l’uomo è caduto e io, aperta la finestra, ho gridato disperatamente aiuto.» «Quell’uomo è morto?» chiese Batista. «Non lo so - rispose con angoscia Sultana - Io ho pensato soltanto a difendermi e, vistolo cadere, a mettermi in salvo.» «Andiamo a vedere!» dissero tutti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","I due bimbi di Sultana dormivano del sonno profondo dell’innocenza: né il rumore delle detonazioni, né le grida della mamma li svegliarono; onde Teresa, sicura che non si sarebbero mossi, chiuse cautamente l’uscio della loro camera e seguì gli altri. Lo spogliatoio come la stanza da bagno avevano gli usci spalancati; nella seconda stanza giaceva il corpo di un uomo in mezzo a una pozza di sangue. Benché tutti credessero che si trattasse di un ladro, ne provarono una forte commozione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Infine Batista, fattosi animo, si avvicinò per rivoltare il cadavere e vederne il viso. Allora un grido disperato di Sultana e molte esclamazioni di sorpresa uscirono da tutte le bocche. Malgrado il sangue di cui quel volto era bruttato per la palla che gli aveva squarciata la fronte, colpito il cervello, fulminandolo, tutti riconobbero lo chauffeur dell’avvocato Sigrano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«È Alceste!» dissero. «Sì, sì, è lui! - esclamò Batista - E non c’è da fargli nulla: è proprio morto.» «Non è possibile!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Noi vaneggiamo! - balbettò Sultana passandosi una mano sulla fronte - Egli mi aveva promesso di partire!» «Infatti - osservò Batista - è passato alle otto dalla portineria con una valigetta in mano e mi ha detto che si recava al suo paese.» «Forse egli ha perduto il treno - osservò la cuoca - e sarà rientrato dalla scala di servizio.» «Ma non sarebbe passato da questa parte - osservò a sua volta la governante - sapendo benissimo che entrava nell’appartamento della signora.» «Ah, sciagurato, sciagurato! - esclamò con accento lacerante la contessa - Comprendo adesso il fine che l’ha indotto a entrar qui di nascosto!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","No, no, Alceste non voleva rubare il denaro del padrone, ma stava per divenire un ladro d’onore!» E come esaltandosi al suono delle sue parole, con voce sempre più convulsa proseguì: «Già da qualche tempo mi ero accorta della passione colpevole che il disgraziato nutriva per me.» «Ce ne eravamo accorti tutti! - interruppe Caterina - Io stessa una volta lo rimproverai appunto perché parlava di lei, signora, senza il dovuto rispetto.» «Anche con me ne parlò - disse bonariamente Batista - anzi, io gli feci osservare come la signora non fosse pane per i suoi denti.» Malgrado la tragicità del momento un fugace sorriso sfiorò le labbra di Teresa, della cuoca e di Sofia, la moglie del portinaio, mentre Sultana riprendeva concitata: «Appunto per tale ragione io, deplorando di avere nei mesi scorsi trattato Alceste con familiarità perché lo credevo un buon ragazzo, lo tenni al suo posto, non gli permisi più che entrasse nel mio appartamento senza essere chiamato, mi mostrai quasi cattiva con lui… Volevo inoltre indurre mio marito a licenziarlo. Ieri stesso, quando l’avvocato, partendo, si pentiva di aver dato ad Alceste il permesso di recarsi al suo paese supponendo che mi fosse necessario durante la sua assenza, io provavo invece sollievo per quel congedo.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E allorché, tornata alla palazzina, seppi che Alceste aveva dichiarato di non partire più, mi irritai e dissi a Caterina di mandarlo subito da me perché volevo a ogni costo allontanarlo.» «È vero!» confermò vivamente la cuoca. Con voce sempre più convulsa Sultana proseguì: «Non ripeterò il colloquio che ebbi con Alceste, il quale osò parlarmi d’amore; lo rimproverai aspramente, minacciandolo di dire tutto a mio marito se non partiva. Egli pianse, mi supplicò; ma io fui inesorabile.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allora egli mi disse: “Ebbene, parto, ma ricordatevi, signora, che se dovessi anche lasciarci la vita, un giorno vi avrò in mio potere”. Lo sciagurato non pensava certo di segnare in quell’istante il proprio destino: la sua temerarietà, la criminosa impresa che voleva tentare, gli ha procurato la morte; ma se la mia mano l’ha colpito, la mia coscienza non mi rimprovera, perché se non ho ucciso un ladro di denaro, ho punito chi voleva togliermi l’onore, più prezioso di ogni tesoro. E ora, Batista, vai, telefona alla questura l’avvenuto, avverti mio marito all’Hotel d’Italia, a Genova; io mi ritiro nella mia camera perché sono affranta.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non voglio più vedere quel cadavere. Non ne posso più!» Infatti Sultana era livida, tremante come per febbre, tanto che le tre donne presenti compiangevano più la viva del morto. Caterina e Sofia le rivolsero alcune parole di conforto, la esortarono a riposare, a togliersi da quel macabro spettacolo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Teresa sostenne dolcemente la sua padrona, la condusse in camera. Appena ne fu chiuso l’uscio, Sultana si lasciò cadere di peso su una poltrona, balbettando: «Ah, miserabile! Egli mi ha rovinata!» Teresa le s’inginocchiò dinanzi, e con voce commossa: «Non si disperi - disse - non pianga; noi siamo tutti pronti a testimoniare che ella non ha alcuna responsabilità, della morte di Alceste, perché si è introdotto come un vero ladro nel suo appartamento.» «Non dovevo far uso della rivoltella, ma solo gridare; sareste accorse tutte, e io avrei smascherato l’infame.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ho agito da pazza, ma avevo tanta paura!» Singhiozzò, torcendosi le mani. Teresa sentiva passare nella sua anima tutta l’angoscia dell’adorata padrona. «Si calmi, si calmi!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- ripeteva - Che possono farle, infine? Suo marito stesso saprà difenderla allorché conoscerà l’accaduto.» «Ah, tu non sai tutto, Teresa mia!» disse Sultana sollevandosi i capelli che le si erano disciolti e le coprivano il collo, le spalle, mentre i suoi occhi, brillanti di un fosco riflesso, si fissavano profondamente in quelli della governante. «Che c’è ancora, mio Dio?» chiese Teresa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Con voce più bassa, interrotta da singulti, Sultana rispose: «Ieri, quando Alceste venne da me, ai miei rimproveri egli rispose con minacce, dicendo che se io non avessi acconsentito a essere sua, mi avrebbe incolpata presso mio marito di essere stata non solo la sua amante, ma quella del contino Mario Herbert, mostrandogli le prove.» Teresa sembrava stordita. «Le prove? - ripeté - Quali?» «A te, che mi sei fedele, dirò tutto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alcuni mesi or sono io avevo acquistato un medaglione assai semplice, da tenere nascosto in petto per mettervi il ritratto di mio marito e dei bimbi. Ma quel medaglione un giorno disparve, e siccome ciò accadde al momento della partenza per i bagni, credetti nel trambusto di averlo smarrito; né feci caso della scomparsa di una mia fotografia, che aveva una dedica affettuosa perché destinata al mio Bruno. Ora, medaglione e fotografia, come pure una ciocca dei miei capelli presi certo fra quelli cadutimi dal pettine che conservo nel cassetto della toelette, tutto era in potere d’Alceste, il quale voleva far credere che io stessa gliel’avessi regalato.» «Io fremo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- interruppe Teresa - Se il padrone od altri trovassero quel medaglione nella valigia del morto, potrebbero credere che lo sciagurato avesse dei diritti su lei!» «Ed è questo che temo, capisci? Perciò, prima che giungano i magistrati, cerca tu stessa la valigetta del morto, fruga nel suo baule senza che nessuno se ne accorga.» «Lo farò, signora! - esclamò Teresa - Ma se il morto avesse indosso quegli oggetti?» «No, non lo credo, non lo credo!» «Ella ha parlato anche di una lettera…» «Sì, una lettera che sembra scritta da me al tenente Herbert, e che invece è falsa.» «Quale orrore!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse Teresa - Ma non dubiti: se pur non mi fosse dato di ritrovare quegli oggetti, lei non sarà accusata; la difenderemo tutti!» «Lo so; so quanto siete buoni con me; il mio onore è ormai nelle vostre mani. Per me non temo lo scandalo; ma che almeno mio marito e i miei figli siano convinti della mia innocenza! Per rimanere degna di loro sono divenuta un’assassina!» «Non dica così!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste ha meritata la sua sorte.» «Ma io mi rimprovererò eternamente la sua morte. No, non volevo ucciderlo.» Si mise a singhiozzare; poi, tendendo una mano a Teresa: «Vai - disse - non indugiare.» La governante baciò vivamente quella mano e fuggì via. Allora Sultana si raddrizzò, stringendo i pugni.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ah, miserabile, miserabile! - ripeté - Anche morto tu mi sfidi, cerchi di perdermi! Ma sarai vinto, schiacciato, e la tua memoria verrà esecrata, perché tutti crederanno a me, a me sola!»","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Un’ora dopo un commissario di pubblica sicurezza, accompagnato da un dottore e da due agenti, giunse alla palazzina Sigrano. Teresa aveva avuto tutto il tempo per le sue ricerche, ma non trovò la valigetta di Alceste, né rinvenne nella camera del morto alcuno degli oggetti che potevano compromettere la signora Sigrano. Sultana, essendosi alquanto rimessa dal suo abbattimento, dopo aver indossato una semplice vestaglia di un celeste cupo che fece spiccare ancor più il pallore intenso del suo volto, ricevette il commissario e gli altri, informandoli dell’accaduto e conducendoli nella stanza dove si trovava il cadavere di Alceste.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era seguita dalla servitù. Ella parlava con tono convulso, e i suoi bellissimi lineamenti esprimevano un dolore straziante. Ripeté il racconto fatto ai servi, mostrò dove suo marito aveva lasciato i biglietti di banca, descrisse come, nella convinzione che si trattasse di un ladro, non avesse osservato i lineamenti dell’individuo che le si era presentato di fronte nella stanza da bagno e sul quale, folle di paura, aveva sparato pur senza avere intenzione di uccidere, e narrò che soltanto quando erano accorsi i servi alla detonazione e alle sue grida, aveva con essi riconosciuto lo chauffeur che tutti credevan già partito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«A che cosa attribuisce l’inaspettato ritorno di lui e la sua presenza in questa stanza? - chiese il commissario - Crede che sapesse del denaro lasciato dall’avvocato?» «No, assolutamente no!» E Sultana guardò i servi come per impedire di aggiungere altro, già pentita in cuor suo delle confidenze fatte, mentre sarebbe stato più semplice far passare Alceste solamente per ladro. Ma quegli oggetti, quegli oggetti che non si trovavano?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Batista, con la sincerità che lo distingueva, aveva subito soggiunto: «Alceste aveva uno scopo peggiore del furto rientrando di nascosto nel palazzo in assenza del padrone.» «Quale?» Allora Sultana confessò con molto tatto e dignità l’amore dello chauffeur, pur senza inveire contro il morto, e dimostrando che Alceste era andato incontro al suo tragico destino. Durante questa deposizione, che i servi confermavano con frequenti movimenti di capo, il commissario prese diversi appunti; poi, mentre inviava un agente per avvertire dell’accaduto onde fossero venuti altri magistrati non spettando a lui il compito di studiare quei fatti che avevano alcun che di mistero, assistette alla breve perizia del medico sul cadavere del povero Alceste; indi si fece consegnare dalla contessa la rivoltella, e volle perquisire la camera del morto. Sultana lo seguì.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La camera di Alceste era quasi elegante per un domestico. Aveva la tappezzeria a fiori, il letto di legno intarsiato, un armadio a specchio, il cassettone, la scrivania dinanzi alla finestra, un piccolo divano e due seggiole. Sulla scrivania erano alcuni libri e giornali illustrati, una scatola di carta da lettere, una cartella e un calamaio di cristallo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nella cartella non si trovò alcun foglio scritto; nel cassetto della scrivania erano due pacchi di sigarette, il ritratto di un giovane in uniforme da bersagliere con la dedica Al mio amico Alceste, per affettuoso ricordo, alcune cartoline illustrate; null’altro. Nell’armadio come nel cassettone non si trovò cosa alcuna che potesse riferirsi al dramma avvenuto in quella notte. Batista parlò della valigetta che Alceste aveva seco quando finse di partire.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Si fecero delle ricerche in casa per ritrovarla, ma inutilmente. «Suo marito è avvertito di quanto succede?» chiese il commissario a Sultana. «Sì - rispose questa con accento pieno d’angoscia - Povero Bruno!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Partendo, egli non s’immaginava ciò che lo avrebbe aspettato al suo ritorno. Era così contento quando, come di solito, lo accompagnai alla stazione coi miei bimbi, che se Dio vuole ignorano tutto e continuano a dormire il sonno dell’innocenza! Mio marito telefonò verso le venti che aveva fatto un ottimo viaggio, e di certo il suo risveglio deve essere stato assai brusco, allorché gli ho fatto telefonare da Batista che ripartisse subito essendo noi tutti turbati per una disgrazia successa in casa ad Alceste.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mio marito ha risposto che partirebbe col diretto delle due e trenta; sarà dunque qui stamani alle sette e quaranta. E ora, se me lo permettete, signore, io mi ritiro perché non reggo più.» Infatti il pallore del suo volto, l’ambascia dello sguardo, confermavano pienamente il suo abbattimento, tanto che il commissario commosso, la lasciò libera di recarsi a riposare, avvertendola però che egli e l’altro agente non si sarebbero mossi dalla palazzina fino al termine dell’inchiesta. «Fate pure, signore!» mormorò dolcemente la contessa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","In realtà Sultana, per quanto d’animo forte, risoluto, ora cedeva alla debolezza, e appena fu in camera, si gettò vestita sul letto e si addormentò. Ma fece sogni spaventosi, e la figura minacciosa dell’assassinato le apparve più volte. Egli le diceva: “Tu hai creduto, uccidendomi, di avere fra le mani le prove che ti perderebbero; ma ti sei ingannata!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io avevo il presentimento che un giorno o l’altro ti saresti sbarazzata di me, e ho posto al sicuro quanto varrà a difendere la mia memoria, e vendicarmi! Né godrai più in pace un’ora d’amore, perché io sarò sempre fra te e i tuoi amanti”. Sultana si agitava sul letto, balbettava parole incomprensibili, ma non si svegliava.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Essa non avrebbe potuto dire da quante ore dormisse, allorché un bacio sulla bocca le fece aprire gli occhi, gettare un grido. Le stava dinanzi suo marito, giunto da quasi un’ora. Sultana mandò un nuovo grido delirante, gli gettò le braccia al collo stringendosi a lui e singhiozzandogli sulla bocca: «Non lo sai, Bruno, che sono un’assassina?» «Non dire sì brutta parola!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose l’avvocato tenendola avvinta a sé - Tu non hai fatto che difenderti; solo, invece di colpire un ladro, hai ucciso un uomo che tradiva la nostra fiducia e meritava la sua sorte. So tutto; mi hanno detto tutto.» Sultana si avvinse ancora più strettamente a lui, soffiandogli all’orecchio: «Qualcuno può ascoltarci?» «No.» Ella soggiunse, come in un sibilo: «Io ho mentito, perché avevo ben riconosciuto il ladro; ed è per te, mio Bruno, per conservarmi degna del tuo amore, che l’ho ucciso!» Le sue lacrime si erano arrestate, il suo sguardo esprimeva una gioia orgogliosa, un’altera felicità. L’avvocato Sigrano era profondamente commosso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Perché non parlasti prima?» mormorò. Sultana lo baciò perdutamente. «Perché non volevo turbarti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non credevo che il temerario sarebbe giunto al punto di volermi violentare di notte, durante la tua assenza, entrando di nascosto nel nostro appartamento. Se avessi avuto un attimo di esitazione, se lo avessi lasciato entrare nello spogliatoio, ero perduta. Dio ha voluto che sentissi il rumore che egli ha fatto nell’entrare nella stanza da bagno e mi ricordassi del denaro che tu mi avevi detto di aver lasciato… Ho pensato subito a un ladro, credendo che Alceste fosse partito; ma quando l’ho veduto pallido, ansante, cogli occhi accesi di libidine, fare un passo verso me e l’atto di afferrarmi, ho capito che il mio onore era in pericolo e ho sparato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tuttavia non credevo di averlo ucciso. Quanto ho sofferto per te, mio Bruno!» «E dovrai soffrire ancora, povero angelo! - soggiunse l’avvocato con angoscia - Quantunque tutti sieno pronti a testimoniare che hai ucciso per difenderti, la legge non ammette eccezioni: sarai arrestata, s’istruirà un processo contro te per involontario omicidio…» Bruno appariva abbattuto mentre così parlava; le lacrime sgorgavano dai suoi occhi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana lo consolò: «Che importa? - disse, rialzando con atto altero il biondo capo - purché il mio onore sia salvo e io rimanga sempre degna di te, sempre tutta tua?! Vorrei per altro che i nostri figli non sapessero… non vedessero…» «Per questo puoi star tranquilla - ribatté vivamente l’avvocato - essi son già lontani da casa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il magistrato stesso mi ha consigliato di farlo prima che potessero capire qualche cosa. Li ho dunque affidati a Teresa con l’ordine di condurli dai nonni, dove i piccini ci aspettano, avendo fatto dir loro da Teresa che tu sei venuta a raggiungermi a Genova.» «Meglio così!» esclamò Sultana. «Ora il cavalier Alessio - soggiunse l’avvocato - il magistrato che, venuto per completare l’inchiesta, sarà poi incaricato d’istruire il processo, mi ha pregato di venire a svegliarti e confortarti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli ti aspetta in salotto per un primo interrogatorio.» «Mi alzo, mi vesto e vengo subito. Mandami qui Caterina.» Era tornata forte, disinvolta: la paurosa espressione del viso si era trasformata; non si leggeva più nella sua fisionomia che un commovente dolore. Il marito, rassicurato, la lasciò.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana, aiutata da Caterina, non impiegò più di un quarto d’ora a vestirsi. Nella previsione di essere trasferita alle carceri, indossò un abito scuro e semplice, ma di un taglio elegantissimo, che la faceva apparire ancora più giovane, e dette varie e rapide istruzioni a Caterina, che era a lei devota quanto Teresa. Il cavalier Alessio, un magistrato ancor giovane, che conosceva di fama l’avvocato Sigrano e lo stimava molto sebbene non fosse mai stato in relazione con lui e avesse appena veduto qualche volta di sfuggita la signora, aveva accettato con slancio di occuparsi di quell’inchiesta e aveva subito intuito, da quanto gli aveva detto il commissario e da quanto aveva sentito dire dalle persone di casa, che si trovava di fronte a un dramma intimo e misterioso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma si guardò bene dal manifestare le sue impressioni, e siccome mentre si trovava ancora nella stanza dove era il cadavere di Alceste arrivò l’avvocato sconvolto, ansante, lo trasse in altra stanza rivolgendogli parole di conforto e disponendo poi tutto con lui e col commissario acciocché lo scandalo non si divulgasse subito. Allorché Sultana apparve nel salotto, il cavalier Alessio sussultò come fosse stato investito da una corrente magnetica, ma si rimise quasi subito. «Perdonatemi, signora - disse con un leggero inchino - se vi ho fatta svegliare, ma era necessario il vostro interrogatorio prima di compiere alcune formalità per il trasporto del cadavere.» «Avete fatto benissimo, signore, e io sono pronta a rispondere alle vostre domande - disse con grande semplicità Sultana, senza enfasi e senza alcuna esagerazione - Forse vi parrà strano il mio profondo sonno dopo il fatto accaduto stanotte, ma le strazianti emozioni per le quali sono passata mi hanno tanto abbattuta moralmente e fisicamente, da non sentire più altro bisogno che quello di un assoluto riposo.» «Il quale vi ha di certo giovato - ribatté il magistrato - perché ora avrete la mente più lucida e potrete meglio illuminare la giustizia sul doloroso caso avvenuto.» Ella si era seduta di faccia al giudice, mentre il commissario e l’avvocato si trovavano un po’ in disparte.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ahimè, signore - soggiunse Sultana - io non posso che ripetervi quello che già dissi al commissario! Mi coricai assai presto, come faccio di solito quando mio marito si assenta, e misi sul comodino, a portata di mano, la rivoltella.» «Avevate dunque timore di essere assalita?» «No; ma la nostra palazzina è un po’ isolata; il padiglione del portinaio è discosto dalla casa dove non restavano, stanotte, che tre donne e due bimbi. La mia precauzione non mi parve dunque eccessiva.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E poi, fin da bambina seppi maneggiare la rivoltella: mio padre stesso m’insegnò a farne uso perché all’occasione potessi servirmene come arma di difesa, specialmente nelle nostre campagne dove essendo molti boschi i cattivi incontri sono frequenti. Ma tornando a stanotte, non so da quanto tempo dormissi, allorché fui svegliata di soprassalto dal cigolio di un uscio. Solo l’uscio del lavabo che mette nel corridoio di servizio fa quel cigolio nell’aprirsi.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ho pensato subito che quivi mio marito aveva lasciato cinque biglietti da mille che mi aveva pregata di ritirare. Nella confusione del risveglio ho creduto che vi fossero i ladri, e senza riflettere, col coraggio della paura, balzata dal letto, ho afferrato la rivoltella. Mentre inoltravo nello spogliatoio, che era illuminato da una lampadina, ho visto dinanzi a me rizzarsi la figura di un uomo, allora, folle di spavento, gli ho sparato contro; quindi sono tornata nelle mie stanze chiamando disperatamente aiuto, facendo accorrere il portinaio, sua moglie, le altre donne, finché, vinta dall’emozione, son caduta svenuta.» «Non avevate riconosciuto in quell’individuo il vostro domestico?» «No, e non avrei nemmeno potuto supporlo, perché lo credevo partito; tutta la servitù, compreso il portinaio, lo aveva visto partire verso le venti di ieri sera.» «A quanto sembra costui aveva qualche intenzione criminosa, per venire così nascostamente, di notte, nel vostro appartamento!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse il magistrato - Che avete supposto nel riconoscere il vostro chauffeur?» «Nulla! - rispose Sultana senza abbassare gli occhi dinanzi allo sguardo del giudice - Ho provato un vivo dolore per aver colpito a morte una creatura umana, pur essendo convinta di trovarmi nel diritto di difendermi da un ladro o da un aggressore. Ma non era mia intenzione d’uccidere!» La sua voce pareva sincera.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Vi credo, signora, e per adesso sospendo l’interrogatorio dovendo terminare l’inchiesta - disse il magistrato - Mi dispiace dirvi che debbo ordinare il vostro arresto, perché chi uccide anche involontariamente deve sottostare agli effetti del fatto compiuto. Posso tuttavia assicurarvi che vi sarà usato ogni riguardo e che la vostra prigionia non durerà a lungo.» «Io rispetto la legge - rispose Sultana colla sua bell’aria altera e con molta dignità - e sono interamente a disposizione della giustizia. Quantunque la coscienza non mi rimproveri in alcun modo l’involontario delitto commesso, subirò la mia espiazione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Solo per te, Bruno mio, io mi affliggo.» Senza più curarsi del magistrato e del commissario ella si alzò per gettarsi fra le braccia del marito, che al pari di lei scoppiò in pianto. E mischiarono insieme lacrime e baci. Quando la notizia dell’uccisione dello chauffeur Alceste Bianco, per mano della sua padrona signora Sigrano, nata contessa Flaminio, si sparse per Torino, tutti ne furono vivamente sorpresi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","I particolari dati dai giornali suscitarono vivi commenti. Benché Sultana, come sappiamo, avesse saputo conservare intatto il suo buon nome, non sembrò ammissibile che essa avesse colpito a morte il giovane scambiandolo per un ladro. Si suppose piuttosto che il domestico, innamorato della padrona e da essa respinto, fosse rientrato di nascosto nella palazzina per tentare di prendere di sorpresa la contessa; ma questa, che vegliava nel timore di un assalto brutale, si era premunita, e al primo apparire del giovane aveva tirato, ucciso!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma perché, invece di commettere un delitto, non aveva avvertito il marito di quanto succedeva? L’avvocato Sigrano avrebbe saputo reprimere la folle passione dello sciagurato domestico, pur senza fare pubblicità. Per alcuni giorni la cronaca cittadina non si occupò che di quell’omicidio compiuto da una signora che godeva di molta considerazione; poi seguì il silenzio per non intralciare l’opera della giustizia.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Prevaleva frattanto l’opinione che, terminata l’inchiesta, la contessa sarebbe stata rilasciata libera, avendo ucciso per legittima difesa. Per due persone, però, la notizia di quello strano delitto avvenuto in circostanze così misteriose e l’arresto della signora Sigrano furono un vero colpo di folgore. Vogliamo parlare del contino Mario Herbert e di Matteo Ferpio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il sottotenente di cavalleria seppe il fatto mentre si trovava a colazione al ristorante con degli amici. E siccome una notte, dopo una cena innaffiata da molto sciampagna*, il giovane ufficiale, per vanità, sentendo dagli altri cantare i loro amori con dame altolocate ritenute inaccessibili aveva fatto allusione alla bellissima e virtuosa signora Sigrano, gli amici non stupirono che a quell’annunzio egli impallidisse mortalmente. E dire che quella sera stessa il tenentino aveva un appuntamento con Sultana!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Tu ci hai gabbati - gli disse un amico - col lasciarci credere che la signora Sigrano abbia avuto qualche debolezza per te.» «Quando mai l’ho detto?» fece Mario divenuto ancora più livido. «Diamine! - risposero gli altri in coro - Non ricordi la notte che passammo da Molinari?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ci lasciasti supporre di belle cose! Ma nessuno ti credette.» «Meno male! Dovevo essere ubriaco per profanare il nome di una signora che rispetto.» «La signora Sigrano è una donna terribile, che accoglie gli amanti come i ladri: a colpi di rivoltella» soggiunsero gli altri ridendo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Non vorrete credere, spero, che un domestico fosse suo amante?» fece Mario con aria severa. «Chi lo sa! - disse un bel brunetto arricciandosi i baffi - Le signore sono così capricciose, che spesso preferiscono uno chauffeur a un gentiluomo, salvo poi a pentirsi della preferenza e cercare con mezzi anche violenti di sbarazzarsi del villano…» «Oh!» Il riso era sulle labbra di tutti, e sfiorò anche quelle di Mario.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma subito egli arrossì di aver sorriso a quella malignità. «Non voglio sentir altro! - disse alzandosi per allacciarsi la sciabola - Vado in cerca di notizie.» «Procura di consolare il marito, è tuo dovere!» esclamarono in coro.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario pensò bene di non replicare, e se ne andò. Aveva la testa sconvolta, e camminando pensava: «È possibile che Sultana abbia tirato sullo chauffeur credendolo un ladro? Ho forse torto di escludere che Alceste fosse suo amante?» Mario sapeva bene di che cosa Sultana poteva essere capace!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sapeva come fosse falsa, cinica, corrotta, assetata di lussuria e sfrontata. Quante volte egli avrebbe voluto farla tacere quando essa, con suprema impudenza, rideva di quel marito ingannato, che lavorava notte e giorno per renderla felice! Mario aveva spesso tremato per la temerarietà di Sultana, che voleva le scrivesse lettere passionali indirizzandole a casa, assicurandolo che il marito non toccava mai la sua corrispondenza, e che il pericolo aggiungeva un fascino inebriante alla sua passione.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Un giorno gli aveva detto: «Se qualcuno m’importunasse o volesse dividermi da te, scenderei fino al delitto per continuare a esser tua.» Diamine! Purché la signora Sigrano non si lasciasse sfuggire il suo nome, venendo interrogata! Purché nella perquisizione che farebbero le autorità in casa di lei non venissero trovati i due o tre biglietti che egli le aveva a malincuore mandati!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’idolo del giorno prima in quel momento cadeva infranto, il giovane malediceva l’ora in cui s’imbatté in una donna così pericolosa, che poteva coinvolgerlo in uno scandalo dolorosissimo per la sua famiglia. Quante volte suo padre e sua madre gli avevano detto: “Abbi per l’avvocato Sigrano affetto, riconoscenza e devozione di figlio, perché a lui devi il benessere, la ricchezza della tua famiglia, per merito suo tu potrai fare onore al nome glorioso dei tuoi avi” ed egli aveva dimostrato la sua gratitudine prendendogli la moglie! Ma era stata colpa sua, dopo tutto?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Matteo Ferpio, l’oste presso il quale Alceste si era recato quella sera e che era uno dei suoi più cari amici e compatrioti, aveva atteso senza preoccupazione il ritorno del domestico, per partire con lui sul far del giorno e godersi in lieta compagnia la festa patronale. La moglie dell’oste, Marietta, che doveva rimanere a Torino per accudire al negozio in assenza del marito, nel coricarsi disse a Matteo: «Eppure il tuo amico Alceste, da che fa il domestico a Torino, è divenuto uno scapestrato! Parla sempre di donne, e alla vigilia di recarsi dalla fidanzata passa la notte a divertirsi con un’altra.» Matteo si mise a ridere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«È meglio si sfoghi prima, che dopo il matrimonio!» esclamò. «Storie! Quando cominciano a pigliar gusto agli amori colpevoli, gli uomini finiscono col prendere a noia chi non gli dà che il cuore.» «Non crederlo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste è d’indole calda e vivace, ma ha un cuore d’oro: adora Anna Maria, che è un bocconcino da re, una ragazza virtuosa e bella. Quando l’avrà sposata, non penserà più ad altre donne, e sarà un marito buono e fedele come me, che pure corsi la cavallina più di lui quando ero libero.» Marietta sorrise e non replicò. Venne il giorno.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Matteo era pronto, Marietta aveva preparato un buon caffè, ma Alceste non comparve. L’oste non volle partir solo. Era già sonato mezzogiorno, ma Alceste non si era ancora veduto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Matteo cominciava a essere inquieto, e anche sua moglie non era tranquilla. A mezzogiorno venivano alcuni pensionanti al modesto ristorante, e da costoro egli apprese come Alceste fosse stato ucciso per sbaglio dalla padrona che l’aveva creduto un ladro. «Per sbaglio?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Possibile?» balbettava Matteo. E volle recarsi alla palazzina Sigrano per aver sul luogo informazioni. Quando fu salito in camera per vestirsi, la moglie lo seguì.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Non commettere imprudenze - gli disse - non metterti in impicci con la giustizia.» «Ma bisogna pure che avverta come ieri sera Alceste cenasse con noi! - soggiunse Matteo - Lo videro parecchie persone. E poi, debbo consegnare la valigetta di lui, perché se si venisse a sapere che me l’ha lasciata in deposito, si potrebbe credere che contenesse dei tesori e che fosse mia intenzione d’impadronirmene.» «Hai ragione - osservò Marietta, che era una donna onestissima e giudiziosa - Ma se frattanto guardassimo che cosa contiene, non già per approfittarne, ma perché potremmo trovare qualche carta che il povero Alceste non volesse che capitasse in mani estranee…» «Non la pensi male!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Guardiamo pure, tanto più che c’è la chiavicina.» Infatti, benché la valigetta fosse chiusa, a una delle maniglie di cuoio era legata la chiave. Aperta la valigia, i due coniugi vi trovarono dentro alcuni fazzoletti, due paia di calzini, tre goletti, una cravatta, una spazzola, un pettine, una bomboniera, un pacco di cioccolata, una scatoletta con una catenella d’argento coll’effigie della Madonna della Consolata; alcuni altri piccoli oggetti di bigiotteria, destinati forse a far regali e, in una borsetta a parte, un involto accuratamente suggellato, che portava sopra scritto questa singolare dicitura: “Ad Anna Maria. Da aprirsi soltanto nel caso di mia morte, o da restituirmi intatto il giorno del nostro matrimonio”.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Vedi! - esclamò Marietta - Io ho indovinato che in questa valigia era un segreto. Ebbene, togliamo dalla borsetta l’involto che consegneremo noi stessi ad Anna Maria secondo la volontà del povero Alceste, senza parlarne ad alcuno.» Matteo approvò, e la donna si affrettò a rinchiudere l’involto in un nascondiglio della camera, un nascondiglio inventato dall’oste che vi chiudeva i suoi valori e che nessuno per certo sarebbe giunto a scoprire.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quindi Marietta ridiscese abbasso per non dar sospetti, e Matteo, con la valigetta, si diresse alla palazzina Sigrano, che non era molto lontana dalla sua abitazione. Fuori della palazzina trovò una folla enorme che commentava l’accaduto e faceva ressa per entrare e vedere il cadavere, che non era ancora stato portato via, mentre la contessa già da alcune ore era stata trasferita alle carceri, prima che si fosse diffusa la voce dell’involontario omicidio. Ma all’ingresso della palazzina alcune guardie municipali e agenti di pubblica sicurezza impedivano l’entrata a tutti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Però, quando Matteo, facendosi largo, giunto vicino a una guardia l’avvertì che egli era un compaesano di Alceste e doveva consegnare alle autorità una valigetta che il giovane aveva lasciata la sera prima nel suo ristorante, gli fu fatto largo, e la guardia stessa lo accompagnò nella stanza, dove si trovavano ancora il giudice istruttore e il commissario che continuavano le loro investigazioni. Mentre la guardia informava il cavalier Alessio chi fosse e che volesse l’uomo che lo seguiva, Matteo, alla vista del cadavere del suo compaesano e amico, non poté trattenere le lacrime, e con voce commossa esclamò: «Povero Alceste! E dire che ieri sera eri così contento di vivere, così allegro, felice!» Il giudice gli si era avvicinato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Lo vedeste ieri sera? - chiese - Gli parlaste?» «Sì, signore - rispose Matteo sollevando gli occhi molli di pianto - Cenò con me, nel mio ristorante, e avevamo combinato di partire insieme stamani per la festa patronale del paese dove io ho dei parenti e dove la sua fidanzata l’aspettava. Ma dopo cena Alceste mi lasciò dicendo che andava a trovare un’amica che lo credeva in viaggio, per assicurarsi della sua fedeltà.» «Vi disse proprio così?» «Sì, signore, e mia moglie può farne testimonianza.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Noialtri lo sgridammo per la sua infedeltà verso la fidanzata, che l’ama tanto, e Alceste rispose ridendo: “Questo è un piccolo intermezzo all’idillio pastorale con la cara fanciulla che dovrà divenire mia moglie. Vi lascio in custodia la valigetta, e verso le tre del mattino torno qui per partire.” Ma lo abbiamo aspettato invano. E solo pochi momenti fa ho appreso che è stato ucciso per sbaglio dalla padrona che l’ha scambiato per un ladro.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Però, tanto io che mia moglie, non possiamo comprendere come egli sia tornato alla palazzina dei padroni, e ho creduto mio dovere venire a informarmi, a consegnare la valigetta che mi ha lasciata.» «Avete agito da galantuomo. Ne conoscete il contenuto?» Matteo non arrossì né batté palpebra sotto gli sguardi indagatori del giudice. «No, signore!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose - Non ho creduto di avere il diritto di aprirla.» La valigetta dalle mani di Matteo era passata in quelle del giudice, che la consegnò a sua volta al commissario. «Fra poco l’esamineremo» disse. E rivoltosi di nuovo a Matteo: «Non vi disse il nome dell’amica dalla quale si recava stanotte?» «No, signore, ma forse costei si trovava in questa palazzina.» «Avete dei sospetti su qualche persona di servizio?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- chiese il magistrato - Ve ne aveva egli fatto cenno?» «No, mai; quando Alceste s’intratteneva con me e con mia moglie, non parlava con entusiasmo che della bellezza e della bontà della sua padrona, anche stanotte la rammentava. E dire che doveva essere ucciso da lei! Mi par di sognare.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Povero amico! Che sarà ora della sua fidanzata nell’apprendere la sua tragica morte?» «L’avvocato Sigrano si è incaricato d’informarla mentre si reca dai genitori della signora contessa e dall’unico parente di Alceste, che voi dovete conoscere.» «Sì, signore, conosco tutti, e tutti conoscono me. Ma io non avrei il coraggio di recarmi al paese ad annunziare la sventura successa, perché Alceste era molto ben visto da tutti, e son certo che il paese intero sarà dolente per la sua orribile fine.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Forse colà imprecheranno alla signora Sigrano, che non è molto ben veduta in quei luoghi!» Il giudice sussultò. «Perché?» chiese. «Io non saprei spiegarmi!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La dicono superba, violenta, d’istinti cattivi…» «Costoro sbagliano! - esclamò quasi severo il giudice - A me risulta invece che la signora Sigrano è una gentildonna affabilissima, buona moglie, buona madre.» «Lo diceva anche Alceste, né io voglio asserire il contrario; riferisco semplicemente le chiacchiere del paese. Però, con tutta la sua bontà, essa ha avuto il coraggio di uccidere il domestico che più le era devoto.» «La colpa è di quello sventurato che rientrò di nascosto nel palazzo senza avvertire alcuno e, sbagliato uscio, entrò nelle stanze della padrona.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La signora, che lo credeva in viaggio, svegliata al rumore che egli fece entrando, balzò spaventata dal letto supponendo che si trattasse di un ladro, afferrò la rivoltella e, veduto un uomo inoltrare verso lei, tirò a caso e lo colpì a morte senza riconoscerlo. Ma adesso non è il momento di spiegarvi altro: potete ritirarvi; solo ricordatevi che resterete a disposizione della giustizia, la quale dovrà interrogarvi ancora.» «Ed io sarò sempre pronto a rispondere su quello che so. Ma prima di andarmene vorrei chiedere che faranno adesso del corpo del povero Alceste.» «Ne verrà eseguita l’autopsia, poi lo seppelliranno - rispose il giudice - L’avvocato Sigrano ha già ordinato i funerali e un posto al camposanto.» Matteo non chiese altro: dette le sue generalità al magistrato, guardò ancora una volta il cadavere dell’amico e si ritirò piangendo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sua moglie l’aspettava con grande ansietà. A quell’ora il ristorante era deserto, e Matteo poté raccontarle tutto. Marietta l’ascoltò in silenzio, senza mai interromperlo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma quando egli ebbe finito, la donna disse: «Nessuno mi toglierà dal capo che Alceste si recasse stanotte a trovare la sua padrona!» «Non certo col consenso di lei, ché altrimenti non l’avrebbe ucciso» osservò Matteo. «Chi lo sa! - soggiunse Marietta - Alceste non sarebbe stato capace di una violenza, né sarebbe entrato di notte, durante l’assenza dell’avvocato, nelle stanze della padrona, se questa non glielo avesse permesso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Credi a me: la contessa, che fu tanto depravata da ragazza, non può aver cambiato. Ella deve essersi servita di Alceste finché le è piaciuto; ora, venutole a noia, l’ha ucciso, disponendo essa stessa ogni cosa perché tutti lo credessero partito, e attirandolo poi in segreto nell’agguato tesogli. La storia del ladro è un inganno per nascondere l’assassinio.» «Sarebbe orribile !» mormorò Matteo.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«E poi - soggiunse Marietta - quell’involto stesso che Alceste portava ad Anna Maria perché lo conservasse e non lo aprisse che nel caso di sua morte, mi fa supporre che il nostro amico avesse il presentimento che qualcosa doveva accadergli, e forse in quell’involto si potrebbe trovare il mistero della sua tragica fine. Ma noi rispetteremo la volontà del morto consegnandolo intatto alla sua fidanzata, a colei che sola, ove occorresse, spetterebbe ad agire.» «Hai ragione; ma frattanto io potrei, pur senza parlare di quell’involto, far parte dei tuoi sospetti al giudice istruttore.» «A che pro? Potremmo essere processati per calunnia contro la nobile signora.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Guardati bene dal parlarne! Stiamo a vedere come vanno le cose, e attendiamo Anna Maria.» «Sarebbe forse meglio che mi recassi io stesso al paese per consegnarle quell’involto e intendermi con lei.» «No, non è questo il momento di muoversi. Se la ragazza non dovesse venire, andrei io da lei; ma per ora conviene evitare anche l’ombra di un sospetto, perché coloro che hanno interesse di salvare la contessa non mancheranno di sorvegliare gli amici del povero Alceste nel timore che essi cerchino di scoprire la vera causa della sua tragica morte.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Attendiamo: la prudenza e la pazienza in certi casi non son mai di troppo.» Matteo si arrese alle ragioni di sua moglie, che trovò giustissime, ma giurò in cuor suo che se davvero la contessa era colpevole, un giorno o l’altro avrebbe pagato caro il suo delitto. Anna Maria Tosingo, la fidanzata del povero Alceste, fino a quindici anni era stata una delle fanciulle più felici del piccolo paese alpestre dove suo padre era maestro di scuola. Sua madre era un’abile ricamatrice e un’ottima massaia.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Possedevano una modesta casa all’estremità del paese, in mezzo a un piccolo orto cintato. Ivi Anna Maria era cresciuta, allevata dal padre e dalla madre con cura amorosa, ricevendo dall’uno la mente chiara, la percezione rapida delle cose, l’intelligenza eletta, un’istruzione solida; dall’altra una sana energia, la religione profonda, e ogni virtù. Anna Maria e Alceste si conoscevano fin da bambini, perché il fanciullo, che aveva tre anni più di lei, era l’allievo prediletto di suo padre; spesso lo accompagnava alle fiere, e gli dava perfino qualche lezione particolare, permettendogli poi di baloccarsi nell’orto o nel giardino con la sua figliuola.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Questa era salita alcune volte col suo compagno alla villa dei conti Flaminio, dove il padre di Alceste era rimasto a servire i padroni, sebbene non ne ricevesse che una scarsa mercede; la moglie di Giacomo invece abitava col figlio in casa di un proprio fratello, Tommaso, agiato agricoltore, scapolo, che adorava la sorella e il nipote, Anna Maria e Alceste avevano conosciuto poco la contessina Sultana, che era andata sposa all’avvocato Sigrano quando essi erano ancora quasi fanciulli, non avendo la prima che quattordici anni e l’altro diciassette. Entrambi si occupavano allora così poco delle chiacchiere del paese, che non badavano al male che si diceva della superba contessina. Due anni dopo il matrimonio di Sultana, infierendo il colera in paese, Anna Maria si trovò in pochi giorni orfana di entrambi i genitori, e Alceste perdette la madre.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Per Anna Maria fu uno schianto, una disperazione. Che avrebbe fatto sola al mondo? In quei giorni ella era tenuta lontana da tutti per timore del contagio: né conoscenti né amici si avvicinavano alla casa, e solo una donna del paese le portava i viveri, ma non rimaneva presso di lei.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria chiedeva a Dio che la facesse morire, e la notte dopo la sepoltura dei suoi cari, inginocchiata dinanzi a un’immagine della Madonna, piangeva e pregava, quando si sentì dal giardino chiamare a nome. Era Alceste che veniva a piangere con lei la morte della propria madre e quella del suo caro maestro. Quel dolore comune unì per sempre le loro anime.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Da quel momento Alceste sentì il desiderio di sposare la cara compagna della sua fanciullezza; ma erano troppo giovani entrambi, e né il padre né lo zio di lui l’avrebbero permesso. Tuttavia giurarono di serbarsi fedeli l’uno all’altra e si considerarono come fidanzati dinanzi a Dio. Anna Maria prese seco una vecchia parente che dicevano assai denarosa e che era stata sua madrina.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste continuò a rimanere con lo zio Tommaso, ma siccome a lui garbava poco di lavorare la terra avendo disposizione per la meccanica, suo padre, consigliato dal conte Flaminio, lo mandò in città a imparare il mestiere acciocché prendesse più tardi la patente di chauffeur. La separazione fu dolorosa per Anna Maria, ma Alceste si recava spesso a trovarla, le scriveva lunghe lettere appassionate che bastavano a consolare la buona fanciulla, a farle sognare un lieto avvenire in compagnia del suo amato. Così continuò il loro idillio; ma quando la ragazza seppe che Alceste entrava come chauffeur in casa dell’avvocato Sigrano, pianse molto, perché ebbe il presentimento di una sventura.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ormai Anna Maria, che frequentava un po’ più il paese e aveva qualche amica, sapeva quali voci correvano sul conto della contessina Sultana. Un’amica le aveva perfino detto: «Bada che non ti rubi il fidanzato!» Anna Maria aveva risposto con franchezza: «Non ho alcun timore, Alceste mi ama, e la contessina ha ora marito e figliuoli.» «Il che non le impedisce di far la civetta con tutti - soggiunse l’altra - Anche l’anno scorso, quando venne in campagna, mandò a monte il matrimonio di Clelia col figlio di Bastiano, e sai che brutta fine ha poi fatto il giovane!» «So che è annegato per disgrazia.» «Sì, l’hanno detto; ma è stata una disgrazia voluta.» Anna Maria era rimasta pensierosa; ma poi Alceste era venuto in paese e aveva asserito alla fidanzata che le voci sparse sul conto della contessina erano calunnie, e la dipinse come moglie e madre modello, tutta dedita al marito e ai figli, stimata e riverita in società, tanto che la fanciulla finì col tranquillizzarsi. «Le hai parlato di me?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- chiese con ingenuità - Lo sa che sei mio fidanzato?» «Certo, e mi ha detto che non potevo scegliere meglio; poi ha fatto molti elogi di te.» Anna Maria sorrise, pienamente persuasa. In quel frattempo morì Giacomo, il padre di Alceste, lasciando qualche risparmio, qualche terra al sole. Lo zio Tommaso propose allora al giovane, che si era recato a casa per i funerali, di lasciare i padroni e ritirarsi con lui.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Tu non hai bisogno di fare il servitore ad alcuno - gli disse - perché hai da vivere bene col tuo, e quello che io possiedo apparterrà un giorno a te. Così potrai sposare Anna Maria, vivere qui con lei, consolare gli ultimi miei anni, darmi la gioia di baciare un nipotino…» Alceste rispose che gli piaceva troppo la sua professione di chauffeur, che l’avvocato Sigrano non lo trattava come un servo, bensì come un amico, che egli non si sarebbe adattato a vivere in un piccolo paese, a fare il contadino, che Anna Maria era molto giovane e poteva aspettare ancora un anno o due per maritarsi. Anna Maria seppe questi discorsi da Tommaso, rimasto dolente per il rifiuto del nipote, e un’inquietudine le strinse il cuore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Essa volle parlarne al fidanzato; ma essendosi lasciata sfuggire che forse la decisione di lui dipendeva da qualche donna, per la prima volta egli le rispose con irritazione, bisticciò con lei. Ma se ne pentì subito, le chiese perdono, inventò delle menzogne per rassicurarla, giurò che amava lei sola, che per farle piacere avrebbe piegato al desiderio dello zio… ma non subito, non volendo lasciare a un tratto i padroni, che erano stati così buoni con lui, e promettendole con mille giuramenti che sarebbe tornato per la festa patronale e che allora avrebbero tutto combinato per essere felici. Anna Maria si lasciò persuadere, perché lo amava tanto; ma rimase triste, e la sua tristezza accrebbe nei mesi che ancora mancavano alla festa patronale, perché Alceste le scriveva più di rado, e quantunque le sue lettere fossero più affettuose di prima, sembrava alla fanciulla che quelle parole non uscissero dal cuore del suo fidanzato, ma fossero come l’eco di parole da lui udite da un’altra bocca, che egli ripetesse a lei per non dimenticarle.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria si confidava con la sua vecchia madrina e con Tommaso, che le voleva bene e che qualche volta le diceva ridendo: «Se Alceste tarda ancora a sposarti, prendo moglie io.» «Davvero? - faceva gaiamente la fanciulla - Chi sposerete?» «La tua madrina, con la quale andiamo bene d’accordo nelle idee; così ti avrò egualmente presso di me.» «E Camilla, che vi serve da tanti anni?» «Essa non sarebbe gelosa né di Orsola né di te, perché vi vuole un ben dell’anima, tanto è vero che ella stessa mi ha consigliato tale matrimonio.» «Volete che ne parli alla mia madrina?» «Aspettiamo fino alla festa patronale: se non si combina nulla con Alceste, mi faccio avanti io, così almeno sarò sicuro di non perderti e di non morire abbandonato. Intanto farai bene a ricordare ad Alceste che la festa si avvicina e che lo aspettiamo.» Essa infatti gli aveva scritto invitandolo di nuovo per quei giorni, ed era la lettera che Sultana aveva trovata nel portafogli del giovane.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La mattina della festa Anna Maria andò alla prima messa per mettere in ordine tutta la casa e trovarsi pronta all’arrivo di Alceste. Aveva fatto anche le ciambelle, che piacevano tanto al suo fidanzato! Era allegra, serena; nulla le faceva presentire una sventura.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Vestita semplicemente da casa, col lungo grembiule, la giovane era oltremodo graziosa, seducente. In quei mesi le sue forme si erano sviluppate, ed essa appariva in tutto lo splendore di una giovinezza sana e fiorente. Era alta di statura, aveva i capelli di un color castano scuro, lucidi e ondulati, divisi in bende sulla fronte; gli occhi neri, profondi, espressivi, velati talvolta di tristezza, ma sempre leali; lineamenti delicati, splendida carnagione e denti bianchissimi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Da tutta la sua persona emanava un incanto indefinibile, dovuto al candore della sua anima. Se Anna Maria avesse voluto, i migliori partiti del Paese sarebbero stati felici di chiederla in moglie; ma essa non badava ad alcuno, perché tutta la sua anima apparteneva ad Alceste, e per lei non vi era uomo al mondo che potesse surrogarla. Al ritorno dalla messa, quella mattina, nella viuzza per cui scendeva più presto alla sua casetta, essa incontrò l’amico più caro di Alceste, un certo Antonio Didier che si trovava allora soldato nel corpo dei bersaglieri e aveva ottenuto una breve licenza per recarsi al paese per la festa patronale.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era un bel giovane, franco e gioviale. Egli dimostrò molta gioia vedendo Anna Maria. «Che bell’incontro!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò tendendole la mano - Se non aveste sorriso, non vi avrei riconosciuta: siete divenuta più alta e più bella!» Anna Maria arrossì, ma senza abbassare gli occhi strinse la mano del giovane, rispondendo: «E voi siete divenuto un adulatore. Ma vi perdono, per il piacere che ho di vedervi. Come sarà contento Alceste!» «È in paese?» chiese Antonio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«No, ma deve venire oggi stesso.» «Vengono anche i suoi padroni?» «Non credo.» «Allora sarà un po’ difficile che gli diano il permesso.» Anna Maria sussultò. «Perché? Sapete qualche cosa?» «Non so nulla, volevo dire soltanto che non sarà facile che la contessa Sultana trovi da sostituirlo» Anna Maria sorrise.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Per due o tre giorni - soggiunse - la contessa farà a meno di andare in automobile. E poi, dovrà pure cercarsi un altro chauffeur se Alceste mantiene la promessa fatta di sposarmi prima del principio dell’inverno, e se accetta la proposta che suo zio Tommaso vuol fargli, non lascerà più il paese.» «Sarebbe la sua fortuna. Se viene, gli dirò una parola anch’io perché si risolva.» «Grazie!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Voi siete il suo miglior amico.» «Ed anche il vostro, Anna Maria. A rivederci!» Verso le dieci la ragazza, che si trovava nella sua camera, sentì il rumore di un’automobile che saliva per la strada maestra al paese. Corse alla finestra, e sebbene non potesse scorgere bene la carrozza e distinguere i viaggiatori, fu persuasa che si trattasse dell’automobile di casa Sigrano, perché fino allora nessun’altra era passata da quella strada.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Forse - pensò - la contessa vuol passare le feste coi genitori ed è venuta col marito e i figli. Di certo è al volante. Dunque non tarderà a farsi vedere.» Si recò ad avvertire la madrina, lasciando trasparire dal volto la gioia dell’anima.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non poteva star ferma. Saliva e scendeva dalla casa in giardino, correva sul viottolo per guardare per il paese, poi tornava indietro, andava a dare delle occhiate in cucina. Ma venne l’ora del desinare, e Alceste non si vide.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria non parlava, non sorrideva più. «I padroni l’avranno trattenuto, oppure si sarà fermato dallo zio» osservò la madrina. «Sarebbe venuto ad avvertirmi - rispose la fanciulla - In cinque minuti Alceste, dalla villa, prendendo le scorciatoie, può esser qui, e Tommaso non l’avrebbe trattenuto prima che fosse venuto a salutarmi.» «Ti sarai ingannata: quell’automobile era forse guidata da altri.» «Mi sembra impossibile.» Il desinare era pronto, ma Anna Maria vi fece poco onore, e quantunque la vecchia Orsola cercasse di svagarla, non vi riuscì.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Se Alceste non poteva venire - disse la fanciulla - doveva scrivermi. Io non so spiegarmi questo suo contegno.» «Ebbene, quando avremo desinato andremo a trovare Tommaso e sapremo qualche cosa. Può darsi che abbia scritto a lui.» «Sì, sì, hai ragione!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- gridò con gioia la fanciulla - Andiamo subito, cara madrina!» Era impaziente, nervosa. Le strade a quell’ora erano deserte, perché ognuno si trovava a tavola; passando dinanzi alle case le due donne sentivano grida gioiose e allegre risate che accrescevano ancor più la tristezza di Anna Maria. Entrando nel cortile dello zio Tommaso sentirono delle voci nella sala da pranzo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Anche lui ha degli invitati - osservò la vecchia Orsola - Chissà che non ci sia anche Alceste!» In quel mentre Camilla, che si era affacciata all’uscio della cucina, vedute le due donne, invece di correre loro incontro rientrò in tutta fretta. Questo fece pensare ad Anna Maria che la madrina non si fosse ingannata. E col cuore in tumulto entrò nella casa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Giunta sulla soglia della stanza da pranzo domandò: «Possiamo entrare?» «Avanti, avanti!» risposero alcune voci d’uomini. E con sorpresa la fanciulla si vide venire incontro Antonio, il baldo bersagliere, non più col viso raggiante di poco prima, ma pallido, cupo. Anna Maria sentì un colpo al cuore, provò un’angoscia tale, che la fece fremere di smarrimento.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Alceste non è arrivato?» chiese. «No, non può venire… non verrà!» rispose Antonio con strana voce. Anna Maria, che inoltrava, si accorse allora che la tavola non era apparecchiata e vide lo zio Tommaso adagiato sopra una poltrona, piangente, circondato da alcuni uomini del vicinato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma se prima le loro voci si udivano perfino di fuori, ora essi rimanevano muti. Anna Maria, in preda a un’ansia cocente, presentendo qualcosa di grave, si slanciò verso il vecchio. «Zio, zio Tommaso, che c’è?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- chiese con accento convulso - Ditemelo, ditemelo subito, non fatemi penare, non nascondetemi la verità; sapete che sono forte.» Alla vista e alle parole della fanciulla il povero vecchio fece un gran singhiozzo, e stendendole con impeto le braccia: «Ah, Anna Maria - rantolò - ce l’hanno ucciso, sai, ce l’hanno ucciso!» «Chi?» gridò la fanciulla cogli occhi sbarrati, cadendo in ginocchio dinanzi al vecchio, afferrandogli la mano tremante. «Lui, il nostro Alceste! - esclamò Tommaso scoppiando in pianto - Noi non lo vedremo più, mai più.» «No, no, non può esser vero!» gridò disperatamente la ragazza.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tutti piangevano, mentre essa continuava: «Ucciso, il mio Alceste? Ma quando? Come?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Da chi?» «È stata una disgrazia - disse Antonio in mezzo al silenzio degli altri - Così ha detto Teresa Mombello, che è venuta a portare la triste nuova ai conti Flaminio e a condurre dai nonni i fanciulli Sigrano. Essa è poi venuta ad avvertire Tommaso… I signori non si sono degnati di porre il piede qui.» Anna Maria si passò una mano sulla fronte ardente. «Non capisco bene di quale disgrazia si tratti» balbettò smarrita.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Stando a quello che ha detto Teresa - soggiunse Antonio - Alceste ieri sera salutò tutti dicendo che partiva, anzi, poco prima aveva mostrato agli altri servi alcuni regalucci che voleva portare a te e agli amici del paese. Alle undici tutti erano coricati nella palazzina Sigrano e dormivano profondamente, quando i servi furono svegliati da un colpo di rivoltella e dalle grida disperate della signora che chiamava aiuto.» Antonio tacque un istante. Anna Maria, appoggiata alle ginocchia del vecchio in uno straziante abbandono, guardava il giovane senza parlare.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anche gli altri tacevano. Antonio proseguì. «Tutti accorsero nell’appartamento della signora Sigrano, che si trovava sola perché il marito era partito per Genova, ed essa raccontò spaventata che, svegliatasi per un rumore che proveniva dalla stanza da bagno e ricordandosi che il marito aveva lasciato in un cassetto cinque biglietti da mille, persuasa che un ladro si fosse introdotto in casa era saltata dal letto, aveva afferrato la rivoltella che teneva sul comodino in assenza dell’avvocato, ed entrata in quella stanza, dov’era la lampadina accesa, vedendo un uomo dinanzi a sé sparò un colpo; l’uomo cadde, ed essa chiamò aiuto.» «Credette che Alceste fosse un ladro?» balbettò macchinalmente Anna Maria.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Antonio replicò: «Così ha detto Teresa; e quando tutti si accorsero che l’ucciso era Alceste, la costernazione regnò nella palazzina: la signora svenne per il dolore, e tutti supposero che il giovane avesse perduto il treno, e che dopo aver cenato fuori, fosse rientrato forse un po’ alticcio nella palazzina per coricarsi, ma sbagliando uscio, entrò nell’appartamento della contessa, e il suo sbaglio gli costò la vita. Ma io non credo a questa versione.» «Neppur io!» disse Anna Maria con un lungo fremito. Il vecchio Tommaso osservò: «Avete delle prove per dimostrare che tutto ciò è falso?» «Purtroppo no!» risposero insieme i due giovani.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«In ogni modo - soggiunse Tommaso - qualunque sia la causa della sua morte, il peggio è che non lo vedremo più. Ah! Se fosse stato qui con me, senza fare il servitore ad alcuno, sposo di questa cara fanciulla, che l’avrebbe reso felice!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Disgraziato figliuolo! Povera Anna Maria!» Tutti erano commossi. Ma Anna Maria, sebbene avesse il bel viso scomposto da una straziante angoscia, aveva ritrovata tutta la sua energia.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Zio Tommaso - disse - perché non andiamo a Torino a indagare sul posto la verità? E poi, lascerete che il povero Alceste sia seppellito laggiù?» «Hai ragione! - esclamò il vecchio riscuotendosi - Partiremo oggi stesso e faremo trasportare qui quel povero figliuolo perché abbia onorata sepoltura presso i suoi cari.» «Prima - osservò Antonio - dovreste recarvi dai conti Flaminio.» Tommaso scosse il capo e rispose: «È inutile, essi non ricevono alcuno, me lo ha detto Teresa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Poveri vecchi, anch’essi sono molto colpiti a cagione della loro figliuola, e devono cercare di tener nascosto tutto ai nipotini!» Così rimase fissato che Anna Maria e Tommaso sarebbero partiti senza avvertire chicchessia. E i presenti promisero che non ne avrebbero fatto parola con alcuno. Nell’elegante società frequentata dalla signora Sigrano, come nell’ambiente giuridico, tutti erano persuasi dell’innocenza di Sultana, perché nessuna prova era venuta a confermare che vi fosse stato qualche rapporto intimo fra essa e la vittima, e la spontanea confessione da lei fatta con fermezza, senza alcun turbamento, aveva finito col persuadere tutti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Si riprovava perfino il suo arresto, dicendo che infine essa aveva colpito per difendersi da un ladro di denaro o da un ladro di onore, per cui non aveva nulla da rimproverarsi. Sultana non si era smentita mai nei suoi interrogatori; tutti i servi asserirono nelle loro deposizioni che la signora Sigrano era un modello di moglie e di madre, che anche Alceste era un bravo ragazzo, molto servizievole, il quale tuttavia aveva avuto il difetto d’innamorarsi facilmente, ed essendo un po’ fatuo, quantunque fosse fidanzato con una buona giovane del suo paese si vantava di altri amori e aveva nutrito speranze pazze sulla padrona. Però di questa aveva sempre parlato col massimo rispetto, pur trovandola tanto bella da far dannare un santo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E se quella notte aveva avuto l’intenzione di tentare qualcosa, doveva essere alticcio, perché sapeva benissimo di non riuscire nel suo intento, e di farsi scacciare e punire. E la punizione era venuta tremenda per colpa del fato, che aveva voluto far dimenticare all’avvocato Sigrano quel denaro cagione dell’involontario delitto. Vi fu bensì qualcuno citato come testimone che fece qualche insinuazione sul conto della signora Sigrano; ma non potendo dare prova di ciò che diceva, non fu creduto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quello che finì di affermare l’innocenza di Sultana fu la deposizione dello zio Tommaso e di Anna Maria. Questi, giunti dal loro paese, si recarono da Matteo Ferpio, in casa del quale presero alloggio. Matteo e sua moglie raccontarono loro quanto avvenne la sera in cui Alceste si era recato al ristorante, e consegnarono ad Anna Maria l’involto che avevano trovato nella valigetta e creduto bene di nascondere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La giovane impallidì nel leggere sopra l’involto la strana dicitura e chiese il permesso di ritirarsi in camera per vedere che cosa conteneva. Rispettarono il suo volere, come rispettavano il suo dolore. Anna Maria stette assente per quasi due ore, e quando ricomparve, se i suoi occhi portavano ancora l’impronta del pianto, l’espressione del suo viso era quasi calma.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«La signora Sigrano è veramente innocente della disgrazia avvenuta - disse con lentezza - Alceste lo conferma in una lettera che mi ha lasciata e che mi ha ordinato di distruggere appena l’avessi letta; e io ho obbedito. Il poverino mi confessa il suo amore per la sua padrona e mi rivela che avrebbe tentato il mezzo di avvicinarla di sorpresa, dichiararle la sua passione, poi uccidersi. Sì, egli si sarebbe ucciso per la signora Sigrano, se il destino non avesse voluto che ella stessa lo colpisse.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste mi chiede perdono, e vuole ch’io perdoni la contessa, che non ha nessuna colpa della sua follia; mi scongiura di non odiare la sua memoria, perché se in fondo al suo cuore sente di essere colpevole, egli giura di non avere amato sinceramente che me, e la sua anima mi sarà sempre vicina. Egli mi lascia per ricordo il suo ritratto: eccolo.» La ragazza trasse dal seno una fotografia di Alceste racchiusa in una piccola cornice; dietro era scritto: A te sola: sii felice e benedetta! «Tu lo perdoni?» chiese la moglie di Matteo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì - rispose Anna Maria - voglio che Alceste abbia pace al di là. E ho promesso al povero morto che anche voi, zio Tommaso, lo perdonerete.» «Oh, sì, povero figliuolo!» balbettò il vecchio piangendo e baciando il ritratto di Alceste con la semplicità dei cuori buoni e onesti che non sanno concepire il male né conoscono l’odio. Matteo e sua moglie non furono troppo persuasi delle spiegazioni di Anna Maria, e forse si pentivano di non aver prima esaminato il contenuto dell’involto; tuttavia furono dello stesso parere dei loro compaesani, non potendo fare altrimenti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allorché Anna Maria e il vecchio Tommaso si trovarono dinanzi al giudice, non accusarono la contessa, ma la difesero dicendo che anche la povera signora doveva essere disperata per la disgrazia accaduta, e si dichiararono convintissimi che essa non aveva avuto intenzione d’uccidere. Anna Maria e lo zio Tommaso s’intesero poi coll’avvocato Sigrano per il trasporto del cadavere del povero Alceste al paese, né l’avvocato volle che essi ne sostenessero le spese essendo questo un suo dovere verso l’infelice giovane che sinceramente compiangeva, perché se anche aveva avuto l’intenzione di tentare una follia, doveva essere ubriaco. E così il giorno prima del trasporto della salma al paese, la signora Sigrano fu rilasciata libera con un “non luogo a procedere”.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Questa soluzione, per quanto impreveduta, non suscitò commenti. Ormai il morto era quasi dimenticato, e la più viva simpatia circondava il signor Sigrano, come si continuava ad ammirare e stimare la bella signora Sultana che doveva aver sofferto molto per l’accaduto, il cui ricordo l’accompagnerebbe per tutta la vita. Sultana rimaneva stordita sembrandole impossibile di essere restituita così presto alla sua famiglia, e senza alcuna maligna allusione al delitto da lei commesso.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nessuno, nell’istruttoria, aveva fatto cenno del medaglione né della lettera, segno evidente che non esistevano più, ella pensava che Alceste se ne fosse disfatto temendo che la fidanzata glieli trovasse nel recarsi al paese, e che egli aveva sostenuto di possedere ancora quelle prove per averla di nuovo. Allorché il marito la ricondusse alla palazzina tenendola stretta al petto, confortandola con parole amorose perché essa singhiozzava disperatamente, vinta dalla crudezza di tutte quelle emozioni, trovò Anna Maria e il vecchio Tommaso che l’aspettavano. Sultana era già stata avvertita dal marito, e mentre l’angoscia le impediva quasi il respiro, piegò il biondo e altero capo dinanzi alla fanciulla, balbettando fra i singhiozzi: «Anna Maria, Tommaso, mi perdonate?» Il vecchio non poté fare che un cenno d’assenso col capo, perché aveva la gola stretta.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria rispose con voce soave: «Io la perdono, signora, perché comprendo che ella soffre. In quanto al povero Alceste, è andato egli stesso incontro alla sua disgrazia, l’ha voluta, e noi non dobbiamo che pregare Dio perché gli usi misericordia.» «Voi siete buona, Anna Maria! Grazie, grazie!» Le gettò le braccia al collo scoppiando in un dirotto pianto, che questa volta era sincero.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quando la fanciulla si sciolse da quell’abbraccio, era più livida di una morta, ma un sorriso di martire le sfiorava le labbra. Il giorno seguente, essendo stato dato il nulla osta per la sepoltura del cadavere, adempiute tutte le formalità necessarie, la salma di Alceste, chiusa in una triplice cassa posta su di un furgone-automobile ammantata di nero e carico di corone in cui si trovava, oltre il conduttore, il sacerdote, e seguito da un’altra automobile chiusa dove erano i signori Sigrano, Anna Maria e Tommaso, fu condotta al paese. Il parroco, già avvertito, fece la funzione in chiesa e al cimitero.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La popolazione quel giorno non si recò ai campi; si diceva che farebbe una dimostrazione ostile alla contessa Sultana. Ma quando la gentildonna apparve livida, affranta, in lacrime, sorretta dolcemente da Anna Maria, allorché scorsero lo zio Tommaso vacillante al braccio del conte, si scoprirono tutti riverenti al loro passaggio, né vi fu un sol grido di protesta. Allorché il parroco, data l’assoluzione al cadavere, pronunziò parole commoventi all’indirizzo del povero giovane che la fatalità aveva voluto fosse scambiato per un ladro e colpito a morte, allorché enumerò le doti di Alceste, il suo affetto verso i padroni, e parlò della disperazione della contessa per il suo sbaglio e del dolore della fidanzata che vedeva spezzati a un tratto i suoi sogni di avvenire, non vi fu alcuno che non piangesse a calde lacrime, che non si sentisse commosso, che non perdonasse.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quella popolazione così semplice e buona non sapeva odiare. Ormai Sultana era assolta. Alceste fu sepolto fra le lacrime le preci, i fiori.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Molto commovente fu l’incontro di Sultana coi genitori e i figli. Ottorino e Mina erano già stati avvertiti che non avrebbero più veduto il povero Alceste, morto per una disgrazia. I due fanciulli, che avevano preso ad amare lo chauffeur, il quale spesso si baloccava con essi come un ragazzo, piansero sinceramente la perdita del fedele domestico, né furono sorpresi che anche i loro genitori lo piangessero e ne avessero accompagnata la salma al cimitero.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’avvocato Sigrano e sua moglie dovevano ripartire per Torino lo stesso giorno; i piccini sarebbero rimasti però presso i nonni ancora una quindicina di giorni, e con essi sarebbe rimasta Teresa. Sultana, prima di partire, aveva avuto un colloquio con Anna Maria. La contessa voleva indurre la giovinetta a seguirla a Torino.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Voi starete con me - le disse - vi considererò come una sorella.» «La ringrazio, signora - rispose ella - ma non posso accettare. Io rimarrò per ora al paese, presso lo zio Tommaso, perché la scossa avuta lo ha abbattuto moralmente e fisicamente; non posso abbandonarlo in tale stato. Ma un giorno o l’altro ci rivedremo, signora, perché mi propongo di non finire qui i miei giorni…» «Fatemi la promessa - interruppe Sultana - che se verrete a Torino non cercherete altro posto che presso di me; mio marito pure lo desidererebbe.» «Grazie della loro bontà; forse accetterò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma per ora non posso farle alcuna promessa, non sapendo se potrò mantenerla.» «Speriamolo.» «Sì, lo spero anch’io, signora!» Sultana la baciò sulle guance, e Anna Maria, baciatale la mano, fuggì coprendosi gli occhi. Allorché la signora Sigrano si ritrovò sola col marito nell’automobile che li riportava a Torino, piegò il capo sul petto di lui piangendo e balbettando: «Perdono, Bruno, perdono!» «Che ho mai da perdonarti, povera anima cara? - le disse con tono affettuoso l’avvocato - Quello che tu hai sofferto in tutti i giorni passati e oggi stesso espia a usura il tuo involontario delitto.» «Ma io penso a quanto ti ho fatto soffrire!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io sopporterei qualsiasi martirio, perché tu ne fossi risparmiato!» «Ed io, invece, anima mia, non penso che a te, e vorrei che tu potessi dimenticare.» «Mi proverò.» Sultana rimase per alcuni minuti silenziosa, con la testa sempre appoggiata al petto dei marito; poi, sollevatala, lo guardò cogli occhi ancora velati di lacrime. «Bruno!» «Sultana cara!» «Tutti i nostri amici adesso ci sfuggiranno.» «Anzi, la tua sventura ha consolidato viepiù le antiche amicizie e ce ne ha procurate di nuove! - disse Bruno quasi con gioia - Se tu vedessi quanti biglietti da visita e telegrammi di conforto, poi di congratulazione, mi sono pervenuti per essere stata subito provata la tua innocenza!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Credilo, adesso tutti ti vorranno ancora più bene di prima e cercheranno di dimostrartelo per confortarti.» Sultana lo guardò, poi chiese un po’a stento: «Il contino Mario Herbert l’hai veduto?» «Sì, per un momento; ma quel ragazzo non ha saputo dirmi due parole; sembrava confuso, impaurito… In un altro momento mi avrebbe fatto ridere.» «Mi ha detto che va a casa in licenza e vi resterà per qualche tempo. Non so poi se sia partito; i suoi non hanno scritto né telegrafato, segno che non hanno saputo nulla. «Meglio così!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- sussurrò Sultana riscuotendosi - Io vorrei che tutti ignorassero e si facesse il silenzio intorno a me. Che ne dici di Anna Maria?» «Povera figliuola! È un vero angelo di bellezza e di bontà, che Alceste non seppe apprezzare abbastanza, altrimenti non gli sarebbero passate per il capo certe follie!» «Hai ragione.» L’automobile filava rapidamente in mezzo a un paesaggio triste, come è la campagna autunnale.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma Sultana nulla vedeva: aveva sul volto un’espressione da sfinge, gli occhi torbidi e fissi. Chissà quali immagini passavano attraverso la sua mente! Ad un tratto sembrò che seguisse un rivolgimento improvviso nell’animo suo.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella sentì come un impeto di tenerezza e di gratitudine verso il marito, così buono e generoso con lei, e abbracciatolo lo baciò pazzamente, perdutamente, balbettando: «Amami, amami molto, Bruno, se vuoi che dimentichi tutto il triste passato! Io ti adoro.» Un anno era trascorso dagli avvenimenti narrati.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nessuno più ricordava l’intimo dramma che costò la vita al povero Alceste e turbò per qualche settimana la famiglia Sigrano. Sultana aveva ripreso le sue abitudini, sempre più idolatrata dal marito, fatta segno alla stima e alla benevolenza di tutti. Di quanto era successo non le rimaneva, per gli altri, che un’aureola di malinconia, la quale rendeva più affascinante la sua bellezza.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La coscienza della colpevole era muta. Ella sentiva di aver agito come doveva, e sopprimendo Alceste, riteneva di aver semplicemente soppresso un ostacolo che le intralciava la via. Se Alceste si fosse mostrato ragionevole e avesse acconsentito ad allontanarsi, a consegnarle gli oggetti che desiderava, a sposare Anna Maria, non solo sarebbe vissuto, ma Sultana gli sarebbe stata sempre grata della sua discrezione, gli sarebbe venuta in aiuto in qualsiasi circostanza, non lo avrebbe dimenticato.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nei primi mesi la signora Sigrano ebbe la preoccupazione di quegli oggetti che non furono ritrovati e che costituivano il principale movente del dramma avvenuto. Ma poi finì col persuadersi che le minacce di Alceste non avessero avuto alcun fondamento veritiero, e che egli stesso avesse distrutto quelle prove pericolose forse nel timore che un giorno o l’altro cadessero nelle mani della sua fidanzata. Le minacce di lui non avevano avuto dunque altro scopo che quello di continuare a godere i favori di Sultana, lungi dal pensare che essa non era donna da piegarsi alla sua volontà da che l’aveva preso in avversione.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria per certo di nulla sospettava, perché le aveva scritto diverse volte dandole nuove dello zio Tommaso, che essa e la sua madrina non lasciavano più perché era ridotto un cencio e il medico aveva detto che non si sarebbe più riavuto dal dolore provato per la morte del nipote, e che non avrebbe tardato a seguirlo. Le lettere di Anna Maria, scritte con molto sentimento e semplicità, avevano stupito Sultana, la quale le mostrò al marito dicendogli «Non credevo che quella ragazza di campagna fosse così istruita.» «Io lo sapevo - rispose con dolcezza Bruno - perché me ne parlò una volta il parroco del tuo paese, cui avevo appunto chiesto informazioni della fidanzata del povero Alceste. “È un tesoro di fanciulla” mi rispose ed è educata come la figlia di un gentiluomo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Suo padre stesso le ha impartito l’istruzione, e sua madre l’ha adornata di tutte le virtù.» «Ebbene, il parroco disse il vero! - esclamò Sultana - E mi pare che essa faccia male a rimanere nell’isolamento campestre.» «Che vuoi, si troverà più felice così!» Non ne parlarono più. La signora Sigrano non volle più prendere in casa altri chauffeurs.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Suo marito l’approvò, e per il servizio dell’automobile s’intesero con un garage prendendo un abbonamento mensile. Così, senza aver noie, erano egualmente serviti. Il contino Mario Herbert, che stette più di due mesi in licenza, al suo ritorno fece una visita di dovere all’avvocato e alla signora Sigrano, ma si trovò così impacciato al cospetto di Sultana, che essa non poté fare a meno di dirgli, trovandosi sola con lui in una sala di ricevimento: «Vi faccio dunque paura?» «No - rispose il giovane arrossendo fino agli orecchi - ma dopo quanto è successo, capirete anche voi, signora, la necessità di non commettere imprudenze, di non rivederci che in mezzo alla gente.» «Lo credete?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- fece la signora Sigrano, senza alzare la voce, sprofondata nella poltrona - Ebbene, io credo invece altrimenti; ma non è qui che posso darvi una spiegazione. Domani alle quattro sarò in casa vostra.» E lo fissò con un tale sguardo, che non ammetteva replica. Mario tacque, e poco dopo si accomiatò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana, rimasta sola, divenne pallida e si morse le labbra. «Costui ora vorrebbe lasciarmi - mormorò - ma io non voglio, perché l’amo… e fu per lui, sì, per lui, che uccisi l’altro!» Una collera furiosa s’impadroniva di lei, le faceva bollire il sangue nelle vene. Ma ella stessa non avrebbe saputo dire se l’ira o l’amore la dominassero.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Presto, però, riprese la sua calma. «Sono sciocca ad alterarmi così! - pensò - Mario è in mio potere, e non mi sfuggirà.» Ricevette quel giorno altre visite, e nessuno, dinanzi a quella bellissima creatura dal sorriso malinconico.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","dalla parola soave e corretta, avrebbe pensato alle tempeste che si scatenavano nella sua anima. Il giorno seguente Sultana si recò audacemente all’appuntamento dato. Mario l’attendeva, ma non fece l’atto di abbracciarla; le stese timidamente una mano, e Sultana sentì che quella mano tremava.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allora drizzò la sua bella persona, ben modellata dall’abito di panno nero, e scoprendo in un sorriso i denti bianchissimi: «Decisamente - disse - vi faccio paura!» «Ebbene, sì! - rispose il giovane - Le vostre imprudenze mi turbano, e non vorrei che un giorno o l’altro si venisse a scoprire la nostra relazione.» «Voi siete un pusillanime, e dovreste vergognarvi! - ribatté con impeto Sultana - Non vi rimprovero per essere rimasto nei mesi passati senza darmi vostre nuove, che mi sarebbero state di tanto conforto; ma che ora vi dimostriate stanco di me e desideriate di troncare i nostri rapporti, io non lo tollero.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sappiate intanto che se ho ucciso, è stato per colpa vostra.» «Per colpa mia?» fece Mario, stordito. Prima di rispondere, Sultana si tolse il cappello e i guanti, poi sedette su di un basso divano, e indicando al giovane una poltroncina soggiunse: «Sì, per voi; adesso mi spiego.» E guardando il giovane bene in faccia: «Non ricordate - disse - di avere smarrito una delle mie lettere, in cui vi scrivevo che avrei mancato all’appuntamento perché mio marito voleva condurmi con sé a una visita ufficiale, e sarei venuta da voi l’indomani?» Mario sussultò e impallidì. «Sì, sì, ricordo perfettamente!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose - E quella lettera mi fu portata dal vostro chauffeur, che attendeva una risposta. Io ero persuasissimo di aver messo la lettera, appena letta, nella tasca della giubba, e passai nella stanza attigua per rispondervi.» «Precisamente; invece la mia lettera cadde sul tappeto senza che ve ne accorgeste, e il mio chauffeur la raccolse.» «Io, però, non mi accorsi dello smarrimento che il giorno seguente, né volli dirvelo per non turbarvi. Cercai invano quella lettera dappertutto, poi finii col non pensarci più.» «Ma vi pensava il mio chauffeur che approfittò dell’assenza di mio marito per introdursi di nascosto nel mio appartamento e minacciarmi di consegnare quella lettera all’avvocato se non avessi ceduto alle sue pretese.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Potete immaginare che cosa volesse! Respinsi con sdegno le sue proposte, cercai di riavere la lettera offrendo del denaro, ma non vi riuscii, e mentre Alceste, fatto ardito, tentava di afferrarmi con selvaggia brutalità, io giunsi a impossessarmi della rivoltella che tenevo sul comodino e feci fuoco.» Mario era livido. «E riaveste la lettera?» balbettò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì - rispose audacemente Sultana - ma è costata la vita di un uomo e ha distrutto la mia serenità.» «Perdono, perdono!» fece il giovane colle lacrime agli occhi, inginocchiandosi dinanzi a lei. Nelle pupille di Sultana passò un lampo di trionfo: aveva vinto. «Non ho più rancore!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose passandogli con atto carezzevole una mano sul capo - Ma voglio che tu comprenda quanto ti ami e come ormai nulla possa separarci, perché tu pure hai una parte di responsabilità nel mio delitto.» Mario fremette, sentendosi avvinto da quella catena che non gli sarebbe più possibile spezzare. Ma ebbe in quel momento abbastanza abilità per non mostrare il suo turbamento, il dispetto che provava. Così continuò quella relazione, che il contino subiva ormai come una condanna.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Un anno era in tal modo trascorso, allorché una mattina la signora Sigrano ricevette da Anna Maria la lettera seguente: Egregia signora contessa, compie oggi un mese che il povero zio Tommaso ha finito di soffrire. Non le scrissi subito perché ero affranta dalle lunghe notti vegliate al capezzale dell’infelice vecchio che non poteva più dormire e che fino all’ultimo momento ebbe sulle labbra il nome del nipote.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Lo abbiamo seppellito accanto al povero Alceste, e oggi, anniversario della morte del mio fidanzato, ho coperto le due tombe di fiori e vi ho posto le corone che pietosamente m’inviarono i suoi genitori e suo marito a nome suo. Sultana lasciò un momento di leggere: il suo volto si era infiammato, lo sguardo era divenuto cupo. “Bruno ha ricordato!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- pensò - Senza lui Anna Maria avrebbe creduto che io dimenticassi… e forse mi avrebbe serbato rancore. Caro Bruno!” Un sentimento di tenerezza verso il marito si fece per un istante strada nell’animo suo. Ma durò un lampo; ella riprese a leggere:","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Grazie, grazie! Il suo delicato pensiero, quello dei suoi genitori, sono un balsamo potente al mio dolore, e sono certa che se Alceste potesse rivivere, maledirebbe la follia che gli costò la vita e non avrebbe più per lei che un’infinita adorazione. Lo zio Tommaso, a mia insaputa, aveva fatto testamento lasciandomi erede di tutto.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli possedeva parecchie terre vantaggiosamente affittate, che danno un reddito annuale di cinquemila lire. Inoltre possedeva parecchie cartelle al portatore, che il notaro Martino, presso il quale erano depositate, volle consegnarmi subito. Lo stesso notaro si occuperà dei miei interessi e di quelli della mia madrina, Orsola, donna denarosa di cui io sarò l’unica erede.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mi perdoni, signora contessa, tutti questi particolari che non possono interessarla; ma desidero spiegarle la decisione da me presa, e che sono certa ella approverà. Nel mese entrante verrò a stabilirmi a Torino con la mia madrina perché desidero, giacché i mezzi me lo permettono, di studiare il canto, che fu sempre la mia passione. Già conosco la musica, i solfeggi, e con un bravo maestro spero di riuscire a calcare un giorno le scene.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Lei, buona signora, dirà forse che scelgo una carriera pericolosa; ma io credo che si possa rimanere oneste in qualsiasi stato, quando si ha l’anima pura, inclinata al bene, come si può essere disoneste anche nell’ambiente più elevato quando siamo d’indole depravata e prive di coscienza. Nel leggere queste frasi Sultana impallidì. “Si direbbe che le ha scritte per me!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- pensò - No, no; sono una sciocca! Anna Maria si esprime con la sincerità propria di una paesana che nulla ancora conosce del mondo, della vita. Ella non sa fingere: meglio così!” E riprese la lettura.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La mia madrina è lieta della mia decisione, e ha scritto a un nostro compaesano perché ci trovi un alloggio modesto ma in casa signorile. Condurremo con noi Camilla, la serva del povero Tommaso, che egli ci ha molto raccomandata e che si è affezionata a me e alla mia madrina. È una brava cuoca e donna di faccende; io potrò dunque avere libertà di studiare e la mia madrina potrà stare in riposo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sarò felice, signora, di trovarmi vicino a lei, che fu sempre così gentile con me. Spero che mi permetterà di venire qualche volta a trovarla, e mi auguro che ella possa e voglia, per mezzo delle sue relazioni nell’alta società e fra gli artisti celebri, aiutarmi a conseguire il mio sogno. Le bacio devotamente le mani e la prego dei miei ossequi all’avvocato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sua umile serva Anna Maria Sultana fece leggere quella lettera al marito. Bruno sorrise.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Io direi che la morte di Alceste è stata una fortuna per quella ragazza! - esclamò - Prima di tutto, egli era troppo frivolo e volgare per costei! E se pur l’avesse sposata, lo avrebbe fatto per compiacere lo zio Tommaso, che voleva quel matrimonio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma quel ragazzo non amava Anna Maria, e sarebbe stato un cattivo marito. Adesso invece la ragazza, libera da ogni impegno, può ricominciare la vita, e noi la introdurremo nella società elegante, dove non farà cattiva figura, sia per l’istruzione, sia per i mezzi che ora possiede. Puoi dunque risponderle che approviamo pienamente la sua decisione e l’attendiamo.» «Sì, sì, farò così!» A Sultana pareva che, mostrandosi premurosa per Anna Maria, questa non avrebbe mai sospettato di lei, anzi, l’avrebbe difesa ove qualcuno l’accusasse di essere stata l’amante dello chauffeur.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Inoltre le doveva bene una ricompensa per averle tolto il fidanzato! Rispose con una lettera affettuosissima alla fanciulla, approvando la sua decisione, manifestando il desiderio di rivederla presto, aggiungendo altresì che troverebbe in lei un’amica, una sorella maggiore. Certamente ripugnavano alquanto alla superba gentildonna quelle dimostrazioni di umiltà che non sentiva; ma era necessario mostrarsi prestevole.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana si recò a impostare la lettera mentre andava a un appuntamento col contino Herbert. Né ebbe la minima intuizione di quello che le riserbava l’avvenire. Erano le quattro di una giornata di dicembre, un giovedì, giorno di ricevimento dalla signora Sigrano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Fuori, umido e freddo; ma nello splendido salone dove Sultana offriva il tè si stava caldi come in una serra. Sultana, affascinante in un abito azzurro che ne modellava le forme. non trascurava alcuno, e mentre serviva l’aromatica bevanda, aiutata da una signorina che portava le tazze e offriva lo zucchero e i biscotti, chiacchierava spigliata e sorridente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tuttavia, osservandola bene, sembrava preoccupata da qualche molesto pensiero: di quando in quando i suoi occhi, che si posavano carezzevoli sulle persone che serviva, andavano in traccia del contino Mario Herbert, che non pareva curarsi di lei, intento a discorrere con la signora Leberto, la giovane moglie di un collega dell’avvocato Sigrano, una bruna adorabile, vivacissima, piena di spirito, graziosa, che cominciava ad avere molto successo in società. Ed allora quegli occhi azzurri prendevano un’espressione cupa, quasi crudele. Ma erano lampi così passeggeri, che nessuno vedeva.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana erasi finalmente seduta su di un piccolo divano, accanto alla marchesa Grandi, allorché Caterina annunziò: «La signorina Anna Maria Tosingo-Belgrado.» Sulla porta una giovane divinamente bella fece l’atto di retrocedere vedendo tante persone; ma già Sultana, che con una rapida occhiata aveva osservato come Anna Maria vestisse con un’eleganza squisita e portasse con molta grazia il cappello, si affrettò ad alzarsi e andarle incontro stendendole la mano. «Che grata sorpresa! - esclamò intanto - Entrate, vi prego!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Siete arrivata ora?» E senza attendere risposta la presentò alle signore che avevano cessato il loro chiacchierio a quella comparsa (mentre fra gli uomini correva un mormorio d’ammirazione) dicendo: «È una mia compatriota, cui ho consigliato di venire a stabilirsi a Torino, trovandosi ormai sola al mondo con una vecchia tutrice che le fa da madre. Non è un peccato il vegetare in un paese quando una giovane è ricca, bella, istruita?» Tutte approvarono. Sultana fece sedere la fanciulla su di una poltroncina, soggiungendo: «Sono proprio felice di vedervi, ve l’assicuro, e doppiamente lieta che siate capitata nel mio giorno di ricevimento, così posso cominciare a farvi conoscere.» «Signora contessa, lei è troppo buona!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose Anna Maria dolcemente, ma senza umiltà - Queste signore però dovranno compatirmi molto, non essendo io avvezza a stare in società.» «Voi siete troppo modesta, signorina! - osservò Mira Leberto allegramente - Ma vi avvezzerete presto, ve lo dico io, che fino a due anni prima di prender marito rimasi chiusa in un convento dalla regola assai severa.» «Non si direbbe!» osservò Sultana con un tono leggermente ironico. «Eppure è così!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- soggiunse l’altra con graziosa civetteria - E vi passai otto anni, dopo la morte della mia povera mamma! Ma per fortuna ho un carattere oltremodo pieghevole… e so prendere la vita dal lato migliore! Per modo che, anche in quell’austero convento passai ore deliziose, con le mie compagne e con le suore, che mi volevano molto bene.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tuttavia, s’intende, quando mi ritrovai nel mondo maritata e mio marito cominciò a condurmi in società, feci la figura di un’ochetta.» «Stento a crederlo! - esclamò con un certo entusiasmo Mario - Avete troppo spirito, e siete troppo perfetta.» Sultana si morse le labbra. «Il contino Herbert ha ragione!» soggiunsero altre.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il nome del giovane fece sussultare Anna Maria, e i suoi occhi si fissarono intensamente sull’ufficiale. Ella osservò che pareva un ragazzo, e lo vide arrossire incontrando il suo sguardo. Sapeva egli chi era?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mentre la ragazza si faceva questa domanda furono annunziate due signore; alcune altre si alzarono per andarsene. Vi fu un minuto di confusione, uno scambio di complimenti. Mira Leberto strinse la mano ad Anna Maria dicendole con la sua vivace franchezza: «Se verrete a trovarmi, signorina, mi farete molto piacere: io ricevo il sabato; la signora Sigrano vi darà il mio indirizzo.» «Grazie, signora, le sono molto obbligata.» Sultana non pose mente all’invito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella aveva veduto Mario in procinto d’andarsene, e lo chiamò: «Tenente, non fuggite! - disse con un sorriso che accentuava le sue parole - È il vostro turno per servire il tè a queste signore: venite a prendere le tazze.» «Ai vostri ordini, contessa.» Anna Maria, ora che nel salotto era tornata la calma col commiato di una parte dei visitatori, osservò che la signora Sigrano, nell’avvicinarsi al tavolino dove era il servizio del tè, parlava sottovoce al giovane che l’aveva seguita. E si accorse che Sultana era agitata, nervosa, aveva le nari dilatate, le labbra pallide, mentre l’ufficiale appariva assai seccato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma quando entrambi si accostarono a lei e alle altre signore per porgere le tazze e i biscotti, la signora Sigrano riapparve scintillante di grazia e di spirito, mentre sul volto del giovane era una malinconica nube. Sultana riprese poi il suo posto e ricominciò ad alta voce la conversazione; parlò di un romanzo in voga; aggiungendo come non comprendesse la curiosità che suscitava, tanto era insulso; di un realismo disgustoso. Discusse le mode del giorno con gran brio, eccitando spesso le risa, e riuscì davvero divertente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria ascoltava, e intanto non perdeva di vista il contino Mario. Questi era rimasto in piedi, appoggiato allo stipite di una porta, e seguiva la conversazione; ma la fanciulla capì che era impaziente, e gli lesse sul volto una specie di sofferenza, come se fosse scontento di trovarsi in quel salotto. Due volte gli occhi dei due giovani si erano incontrati, e sempre Mario aveva arrossito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Eppure Anna Maria s’ingannava credendo che il giovane sapesse chi ella era! Il casato di lei nulla aveva ricordato all’ufficiale; ma avendo egli appreso che era una compatriota e amica di Sultana e vedendosi osservato con una certa insistenza e curiosità, credette che la giovane avesse indovinato la sua relazione con la signora Sigrano. E ciò lo indispettiva; gli destava un senso di vergogna.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era così bella quella fanciulla! Le brillava negli occhi l’intelligenza unita alla bontà. Ma forse, al pari di Sultana, nascondeva un’anima falsa e corrotta!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ah; quanto avrebbe dato per spezzare il suo legame con quella donna che non amava più, che quasi detestava! Essa però lo teneva con una mano di ferro. Il salotto si vuotava; altre signore se ne erano andate e Mario, fattosi coraggio, si accomiatò.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Vorrei trattenermi ancora, contessa - disse - ma stasera sono di servizio.» «Ebbene, andate - rispose Sultana - ma ricordatevi che domenica siete invitato a pranzo da noi; vi sarà anche la mia giovane amica.» Egli s’inchinò profondamente dinanzi alle due donne, ringraziò Sultana dell’invito e si ritirò. Due altri signori lo seguirono. «Il contino Mario Herbert - disse Sultana rivolgendosi ad Anna Maria - mi è caro come un figliuolo, perché mi è stato caldamente raccomandato da sua madre; perciò sento il dovere di tenerlo sotto sorveglianza.» «Ma pare che gli sia un po’ penoso obbedirle!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- osservò con aria ingenua Anna Maria - Mi sembrava annoiato, impaziente…» «Avete ragione, signorina, l’ho osservato anch’io! - esclamò una signora dal viso arcigno, che aveva seco la figlia, una fanciulla insignificante ma provvista di una bella dote, e alla quale piaceva molto il bell’ufficiale - E voi, cara Sultana, fate benissimo a tenerlo un po’ sotto tutela, perché il contino avrebbe voglia di correre la cavallina. Non avete osservato come faceva la corte alla signora Leberto?» Sultana, quantunque fosse convulsa, sorrise e disse con dolce accento: «Egli perde il suo tempo: Mira è onestissima.» «Lo credo - ribatté la signora - sebbene la sua condotta di civettuola faccia supporre il contrario.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella non si accontenta di farsi fare la corte dal tenente Herbert nei salotti delle amiche, ma ha dei convegni con lui, nei viali del Valentino.» Sultana inarcò le ciglia e con voce sorda, irritata: «Chi ve l’ha detto? - chiese - Chi li ha veduti?» «Li incontrammo noi la settimana scorsa, non è vero, Giulia? - fece la signora - E furono veduti anche da altri.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma la signora Leberto non si scompose, come se facesse la cosa più innocente del mondo, né mancò di salutarci.» «Appunto perché non c’è nulla di male! - ribatté con sforzo Sultana - In ogni modo sgriderò Mario, perché se Mira è rimasta un po’ ochetta, come dice lei stessa, egli non deve cercare di comprometterla.» «Voi siete la donna saggia, che tutti conoscono e stimano!» replicò la vecchia signora. In quel momento entrò l’avvocato Sigrano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allora le poche visitatrici rimaste si accomiatarono, perché era tardi. Bruno si avvicinò alla moglie che gli gridò allegramente, indicando Anna Maria: «Guarda chi c’è!» Il volto dell’avvocato si fece raggiante. «Che bella sorpresa!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse stringendo la mano della fanciulla - In verità, se la mia Sultana non mi avvertiva, non vi avrei riconosciuta: sembrate una principessina! Ve ne faccio i miei complimenti.» «E dovete tenerli preziosi, Anna Maria - soggiunse ridendo Sultana - perché mio marito non è avvezzo a fare degli elogi alle signore.» «Meno quando si tratta di te, amor mio!» Gli occhi di Bruno ebbero un tal lampo appassionato nel guardare la moglie, che la fanciulla sussultò. «Come l’ama!» pensò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Intanto Sultana le diceva: «Ora che posso dedicarmi tutta a voi, vi condurrò a togliervi il cappello e i guanti, perché dovete rimaner qui.» «Certo!» esclamò l’avvocato. «Mi dispiace di rifiutare - disse Anna Maria - ma è impossibile che mi trattenga: la mia madrina mi aspetta, e starebbe in pensiero. Sono venuta per ringraziarli di tutte le loro gentilezze e per scusarmi se, contrariamente a quanto scrissi, non accettai l’alloggio che lor signori mi offrirono; ma ne dirò subito la ragione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella, signora, non conosce per caso un certo Matteo Ferpio, proprietario d’un modesto ristorante non molto lontano di qui, e la cui moglie, Marietta, è un po’ parente della mia madrina?» Sultana sapeva bene chi fosse costui; ma rispose: «No, non lo conosco, sebbene il nome non mi sia nuovo.» «Orbene - proseguì Anna Maria - Matteo venne a passare qualche giorno in paese, e sentendo che venivo a stabilirmi a Torino per imparare il canto, mi disse che proprio sopra il suo ristorante, frequentato da oneste persone, era rimasto libero un alloggio abitato prima da un capitano che con la sua famiglia, era traslocato in Sardegna. Il capitano aveva pregato Matteo stesso di subaffittare l’alloggio e venderne la mobilia. L’occasione non poteva essere migliore per me, e risolvetti di prender tutto pagando a contanti per ottenere un ribasso sul prezzo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Scrissi al capitano, che rispose accettando le mie condizioni, e così la mia madrina e io ci siamo sistemate. I coniugi Ferpio ci mandano la colazione e il pranzo dalla trattoria e ci aiutano nelle faccende di casa.» «Non potevate davvero trovar di meglio!» disse l’avvocato. «Dunque - soggiunse Sultana - se alla vostra madrina nulla manca, voi potete rimanere a pranzo con noialtri.» «Troppo buona, signora!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma stasera non posso accettare; verrò un’altra volta.» «Allora verrete domenica - disse la signora Sigrano - Ho invitato il contino Herbert, e gli ho detto che vi sareste anche voi.» L’avvocato sorrideva bonariamente. «Brava Sultana! - esclamò - Tu sei la previdenza in persona.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quel ragazzo si sarebbe annoiato con noi soli; la presenza di una bella ragazza lo renderà lieto.» Anna Maria era impacciata. «Non mi lusingo - disse - di poter distrarre il contino!» «Ne abbiamo sentite delle belle sul suo conto, non è vero Anna Maria? - esclamò Sultana - Figurati, Bruno, che si fa incontrare nei viali più solitari del Valentino, con la Leberto.» L’avvocato inarcò le ciglia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Questo mi dispiace ! - osservò - Se qualcuno andasse a riferirlo al mio amico e collega, che adora sua moglie e ha tanta fiducia in lei, chi sa che cosa accadrebbe! L’avvocato Leberto è buono, ma al pari di me non tollererebbe simili passeggiate, per quanto innocenti!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Hai fatto bene ad avvertirmi, Sultana mia cara: gli parlerò io, gli dirò che non si compromette una signora così alla leggera, e che egli farebbe meglio a prender moglie, come desidera anche la sua famiglia per vederlo al posto.» «Non riuscirai a convincerlo! - interruppe Sultana - Ma abbiamo parlato anche troppo di lui. Dunque, Anna Maria, non volete proprio rimanere?» «Non posso, signora.» «Allora, Bruno, accompagnala tu fino a casa, perché non permetto che a quest’ora vada sola.» «Hai ragione!» disse l’avvocato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ma devo pure avvezzarmi a uscire sola soletta!» esclamò Anna Maria. «Più tardi, cara; per ora dovete obbedirmi» replicò Sultana. E soggiunse lasciandola: «Non dimenticate il mio invito; domenica conoscerete anche i miei bimbi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ricordatevi che d’ora innanzi vi darò del tu, perché siete troppo giovane per trattarvi col voi e vi considero come un’amica.» «Ella è troppo buona, signora contessa!» Pochi minuti dopo Anna Maria uscì con l’avvocato e Sultana passò nel suo appartamento. Allora la sua maschera cadde, e il suo volto si contrasse per una collera selvaggia. «Egli mi sfida, vuol dimostrarmi che è stanco del mio amore!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- mormorò a denti stretti - La vedremo! Se non posso ucciderlo come uccisi Alceste, troverò ben io il mezzo di abbatterlo e di torturare colei che vuol prendermelo. Mario è mio, lo amo, lo voglio!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Guai a chi cercasse di togliermelo.» Ella si lasciò cadere su di una poltrona. Era livida, agitata da un tremito. «Perché uccisi Alceste?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- mormorò ancora - Dovevo continuare a subirlo; forse egli stesso si sarebbe stancato di me dopo aver riveduto Anna Maria. Essa, però, non doveva amarlo, perché non si mostrerebbe così affezionata a me, che gliel’ho ucciso, né cercherebbe la mia protezione. È strano come la figlia di un maestrucolo di montagna possa avere una tale finezza esteriore e spirituale!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Chi non conosce la sua umile origine, chi non l’ha veduta in abiti campagnuoli, col grembiule e gli zoccoli, potrebbe crederla davvero una discendente di nobile famiglia. E acconsentiva a sposare un semplice chauffeur? No, no!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Forse in cuor suo Anna Maria mi ringrazia di averle sbarazzata la via di un fidanzato che le era indifferente! Con quella morte, però, io ho perduto l’amore di Mario, il quale ora ha paura di me. E io, invece, lo desidero con tale intensità di passione, che nessuno potrebbe arrivare a comprendere.» Si alzò, guardandosi nell’alto specchio che aveva di fronte, ma si ritrasse quasi spaventata: non si era mai veduta così livida, cogli occhi torvi, sconvolta.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Come sono sciocca a turbarmi così! - ripeté con voce secca, con lampi cattivi nello sguardo - Divento brutta e vecchia, senza contare che finirò col tradirmi.» E tornando la donna fiera e terribile che ben pochi conoscevano, ella fece sparire ogni traccia degli impetuosi sentimenti che la dominavano. Quando comparve a tavola era rosea e sorridente; gli occhi le brillavano di un vivo splendore, il sorriso le schiudeva le labbra.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era tornata bellissima, aveva ripreso tutta la sua energia. Baciò con espansione i bambini, che erano stati con Teresa nelle ore di ricevimento, e chiese allegramente al marito, che era ritornato: «Ebbene?» «Ebbene, l’ho accompagnata a casa - rispose egli - e l’ho consegnata io stesso alla sua madrina. Non conoscevo ancora quella vecchia, la quale ha un’aria molto distinta e parla assai bene.» «Come la figlioccia, allora.» «Precisamente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La signora Orsola mi ha ringraziato tanto per l’interessamento da noi dimostrato ad Anna Maria, e mi ha detto di ringraziare te pure. Quella cara figliuola merita tutta la nostra protezione, e occupandoci di lei le faremo dimenticare il fidanzato.» Sultana, calma e serena rispose: «Io credo che Anna Maria l’abbia già da lungo tempo dimenticato.» No, Anna Maria non era di quelle fanciulle che dimenticano, ma nessuno avrebbe mai saputo il segreto che custodiva nel cuore.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allorché Matteo Ferpio le aveva consegnato l’involto suggellato che il povero Alceste lasciò per lei, la fanciulla corse a chiudersi in camera per trovarsi sola ad aprirlo, senza testimoni. Per alcuni istanti Anna Maria guardò cogli occhi sbarrati le parole esprimenti il desiderio del suo fidanzato: che ella sola aprisse quell’involto in caso di sua morte o glielo restituisse così suggellato il giorno del loro matrimonio. Aveva egli dunque il presentimento che gli accadesse sventura?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E perché, se fosse vissuto, se l’avesse sposata, voleva lasciarle ignorare il segreto ivi contenuto? Cocenti lacrime caddero sull’involto ancor chiuso, macchiando e cancellando in parte l’enigmatica dicitura. Poi Anna Maria si calmò, riprese la sua forza d’animo: le lacrime s’inaridirono nei suoi occhi, e con mano quasi ferma ruppe i sigilli.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Subito ella vide la fotografia di Alceste, e per qualche minuto rimase in contemplazione del ritratto di colui che aveva tanto amato e che gli appariva dinanzi come se fosse vivo. Ma quei bellissimi occhi non avrebbero più avuto sguardi per lei, quella bocca non si sarebbe più aperta a una parola d’amore. Anna Maria baciò la cara immagine, poi la mise da parte.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allora tolse dall’involto che aveva posato sulla tavola un medaglione d’argento con una data incisa da una parte, e dall’altra incise due iniziali: A. B. E questa frase: Mio unico amore e sotto: Per sempre.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Le due iniziali volevano certo dire: Alceste Bianco, e le due dediche erano per lui. Che cosa conteneva il medaglione? Anna Maria ne cercò la molla e non tardò a trovarla.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma quando, premendola, il medaglione si aprì, un grido di dolore sfuggì dalle sue labbra, il suo volto diventò orribilmente pallido, i suoi occhi si dilatarono. Dinanzi agli sguardi stupefatti della fanciulla era apparso il ritratto della signora Sultana Sigrano, una fotografia dipinta, che sembrava una miniatura. Sì, sì, era proprio lei, la gentildonna che nel ritratto sorrideva sarcasticamente, lei, coi capelli biondi, gli occhi azzurri languidi, il profilo di Madonna!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E dall’altro lato, sotto il cristallo, eravi un ricciolo d’oro tenuto da un nastrino celeste. La mente della fanciulla si turbò. Tutto quanto aveva sentito dire a carico della contessina Flaminio appariva ora ai suoi occhi di un realismo inconfutabile, spaventoso.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","In un attimo la gelosia, rimasta sempre assopita in fondo alla sua pura anima di fanciulla, divampò. Sì, sì, colei che aveva ucciso il suo Alceste doveva esserne l’amante! Ma non s’ingannava?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Volle a ogni costo sapere. Gettò sulla tavola il medaglione, e vide che nell’involto rimanevano due buste. Una era aperta, e con sorpresa vi lesse questo indirizzo vergato da mano femminile: Al contino Mario Herbert.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","S. M. Ne tolse il foglio che conservava ancora un profumo intenso di violetta, e lesse: Mario mio adorato, Non mi è stato possibile venire oggi da te o telefonarti da casa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E nel timore che tu stia in pensiero, ti mando due righe per il mio domestico, cui ho detto che debbo comunicarti una cosa da parte di mio marito. Tu dirai, come sempre, che sono imprudente; ma se tu sapessi come mi sento forte, audace, quando si tratta di te! E mentre tu tremi alla visione di un pericolo, io sento invece raddoppiare, fortificare i miei muscoli… e sarei pronta a sfidare qualsiasi cosa per tenerti in mio potere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","lo ti amo, Mario, come non ho mai amato finora; il mio pensiero è sempre a te rivolto, e sento non solo prepotente il bisogno dei tuoi baci, ma dell’anima tua intera. Un giorno senza vederti, senza udire una tua parola è un supplizio per me. Mario, rispondimi una sola riga per dirmi che pensi a me, che mi ami, e mi renderai felice.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Domani alle quattro non mancherò. Già pregusto la dolcezza di assicurarti coi miei baci che sono tutta tua, che nulla bramo all’infuori di te. Sempre, in vita e in morte, la tua Sultana","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria era sbalordita. Come mai quella lettera diretta dalla signora Sigrano al contino si era trovata in possesso di Alceste? L’aveva egli intercettata, invece di consegnarla all’interessato?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Perché? Il cervello della fanciulla turbinava; ma forse nell’altra busta troverebbe la spiegazione dell’enigma. Su quella busta suggellata Alceste aveva scritto A te sola, Anna Maria.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La fanciulla l’aprì quasi calma. Trovò nella busta alcuni foglietti scritti da Alceste e numerati. Sul primo foglietto era scritto così:","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mia buona Anna Maria, non è una lettera d’amore che ti scrivo, mia dolce Anna Maria, ma la confessione di una colpa che quando sarò morto tu vorrai perdonare. Questa confessione mi è quasi imposta dal sogno orribile che ho fatto, e siccome non voglio morire senza sperare che qualcuno mi vendichi, avendo fiducia in te, nella tua saggezza, nell’amore che mi porti sebbene me ne sia reso indegno, ti scrivo. Tutti gli altri non mi comprenderebbero; tu mi comprenderai, ne sono sicuro.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ho sognato dunque di essere ucciso; non ho riconosciuto il volto della persona che mi colpiva, perché portava una maschera; ma vidi la mano che teneva la rivoltella, ed era la mano di lei! Ma bisogna che tu mi ascolti e abbia misericordia di me. Tu e lo zio Tommaso aveste come il presentimento di perdermi quando io venni in città, nella casa Sigrano.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io, allora, risi delle vostre paure. Il mio amore per te era così grande che nessun’altra donna poteva surrogarti nel mio cuore; per lo zio Tommaso nutrivo tanta gratitudine per tutto il bene fatto a me, a mia madre, da essere convinto che presso a lui e con te mia sposa avrei finito i miei giorni. Ma intanto volevo conoscere un po’ il mondo, la vita, le distrazioni delle grandi città.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Beati coloro che non hanno desideri, che limitano il loro orizzonte e si trovano felici anche nella più modesta dimora, rallegrata da un solo affetto e dal lavoro! Sì, è stato per me un male immenso, irreparabile, l’essere venuto in città e soprattutto nella casa dove mi trovo. Io ho sempre taciuto con te, cara, ma ora bisogna che parli: me lo suggerisce una forza superiore.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E se nulla accadrà, se questi fogli non verranno sotto i tuoi occhi, tu nulla saprai, e io, che avrò allora avuto la forza di strapparmi al male, potrò renderti felice. Ma se fosse altrimenti, bisogna pure che tu sappia tutto! Per qualche tempo compii il mio servizio da ragazzo onesto quale sono nato.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Amavo il mio padrone, e sebbene la signora sia molto bella, nessuno sguardo indiscreto volgevo su lei: avrei creduto di profanare la sua onestà con una sola parola di ammirazione. Com’ero ingenuo! Quello che non avrei avuto il coraggio di tentare, lo fece lei, senza esitanza, senza scrupolo, senza pudore!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E così divenni l’amante della signora Sigrano! Anna Maria si fermò un istante: la nausea, l’orrore riempivano l’anima sua. Possibile che una gentildonna, adorata dal marito, madre di due figli, ricca, nobile, potesse darsi a un domestico?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E Alceste aveva dunque perduto ogni dignità di se stesso per tradire il padrone che lo stimava, la fidanzata che lo adorava? Si erano dunque spenti tutti i delicati sentimenti che le avevano reso così caro il giovane? Egli aveva preferito un’ebbrezza fugace dei sensi, a un amore benedetto da Dio.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","No, non la gelosia faceva insorgere l’animo di Anna Maria, bensì il ribrezzo, il dolore. Le salì al cervello una vampa di fuoco, poi, mortalmente pallida, riprese a leggere lo scritto di Alceste. Sì, sono stato colpevole; ma tu, pura fanciulla, l’unica che io abbia amata con tutta purezza, non puoi comprendere che significhi il possesso di una creatura fremente di passione, che avvince con le spire di un demonio, sussurrando parole da far dannare un uomo.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sì, lo confesso: anche senza dimenticarti, perché tu eri per me la creatura spirituale cui non potevo dedicare che la mia anima, io vivevo ormai per colei che si era gettata fra le mie braccia e alla quale avrei dato a goccia a goccia tutto il mia sangue, la mia gioventù, il mio onore. Anna Maria, non maledirmi! Sono pazzo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La fanciulla si fermò ancora. Essa non protestava, ma si sentiva atrocemente offesa nell’anima. Certo non avrebbe mai potuto odiare Alceste, specialmente dopo la sua tragica fine; ma l’idolo fino allora adorato, del quale si era tanto compiaciuta, cadeva infranto nella polvere.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria non lo vedeva più dinanzi a sé con quel sorriso buono di fanciullo, con quegli occhi leali da cui traspariva l’anima pura; se lo figurava assetato di piacere, corrotto da un’infame passione, convulso, ripugnante, stringendo freneticamente a sé la malvagia che l’aveva perduto… e il disgusto le saliva alla gola soffocando ogni idea di pietà, d’indulgenza. Finalmente ella riprese a leggere, con occhi asciutti, con un’amarezza invincibile sulle labbra. La mia follia fu a un tratto troncata da un’orribile scoperta.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La donna che mi aveva preso, mi tradiva dopo alcuni mesi con un altro, più giovane di me, nobile, ricco! A quest’altro ella concedeva le ebbrezze che io volevo per me solo. Avrei potuto benissimo smascherarla in faccia al marito e al nuovo amante, mostrando il medaglione che ella stessa mi aveva regalato col suo ritratto, un riccio dei suoi capelli d’oro.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma l’avrei rovinata senza profitto; fors’anche ella avrebbe provato la propria innocenza, (perché è donna terribile, piena di risorse) e io sarei stato scacciato ignominiosamente. Il veleno da lei versato nelle mie vene corrodeva la mia povera anima, e non potevo sopportare l’idea che non mi appartenesse più. La volevo, e per ottenerla ancora mi resi vile, infame, impossessandomi di una lettera da lei diretta al suo nuovo amante e minacciando poi di denunziarla se mi avesse abbandonato, se non fosse stata ancora mia.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Vedi a quale bassezza può giungere un uomo per la passione di una donna come Sultana! Condividerne i favori con un altro e non sentirne nausea e rivolta! Non dovrei confessare tutto questo a te, mia casta Anna Maria; ma se tu sapessi con quali torture espio la mia follia!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Solo pensando a te il mio spirito si rasserena, provo un benessere indefinibile, come quando, bambino, pregavo la Madonna, di cui tu ricordi l’immagine sacra. Ma l’altra riappariva insidiosa, trionfante, e la mia febbre, il mio delirio riprendevano. Tuttavia le mie preghiere, le mie minacce, non bastavano a farmi riavere Sultana.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Capii che, stanca di me, innamorata dell’altro, non mi avrebbe più ceduto. Cercò bensì di fingere un resto di sentimento per riavere gli oggetti compromettenti che mi aveva regalati; ma io lessi nei suoi occhi la rabbia, il disgusto, la crudeltà. Pure, di fronte a nuove minacce, parve piegasse, e mi ha dato un appuntamento per questa notte, nell’assenza del marito, mentre tutti riposano nella palazzina e mi credono in viaggio per assistere alla festa patronale del paese.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Andrò, ma l’animo mi dice che Sultana mi tende un tranello per riavere quegli oggetti; intuisco il pericolo che mi sovrasta, perché ormai la signora Sigrano mi odia essendo io un inciampo nella sua via. Ebbene, metterò in salvo quegli oggetti affidandoli a te, e ti scrivo, non solo per dirti delle mie apprensioni, ma per confessarti la mia colpa, per chiederti perdono, e soprattutto per implorare da te, quando fossi morto, di vendicarmi e vendicarti. Io te ne affido i mezzi: sappi adoperarli.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Parlo della mia morte, perché quella donna è capacissima di uccidermi. Forse dovrei rinunziare all’appuntamento, fuggire, sottrarmi alla maliarda e venire da te implorandoti di salvarmi. Ma non posso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Voglio avere ancora colei che ha dannato la mia anima, e che mi tiene avvinto, quantunque io senta che giuoco la vita. Non maledirmi, Anna Maria; sono indegno di te, eppure a te sola mi rivolgo ridente in quest’ora. Dio, quali rimorsi!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E non posso strapparmi a questa passione, fuggire… No, non posso. Anna Maria, perdonami! Abbi pietà di me!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Vendicami se muoio… ché se dovessi vivere, guarirò della mia demenza e ti renderò felice. Ora ho il cervello in fiamme, il cuore mi si spezza dal dolore. Ma perché venni in città?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Perché non ti ascoltai, non ascoltai lo zio Tommaso? Ora è troppo tardi, non posso più tornare indietro. Il mio destino è segnato: morrò, lo sento.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma non riposerò in pace fino a che quella donna non abbia provato tutte le torture che inflisse a me. Tu sola, cara, puoi renderle il male che essa ha fatto a me e a te. Addio, Anna Maria, compagna della mia fanciullezza, amica di tutte le ore buone e tristi!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ti benedico per tutte le gioie che mi desti, ti benedico per la missione che sono certo tu compirai. Ti bacio sulla fronte, e mi dico il tuo infelice Alceste Anna Maria aveva finito di leggere e rimaneva come pietrificata.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quella lettera aveva distrutto in un istante tutta la sua fede sublime, le sue illusioni sul giovane che essa amava con tutto lo slancio della sua anima e per il quale avrebbe dato senza esitazione tutto il suo sangue. No, Alceste non l’aveva mai amata se per l’ebbrezza di un istante aveva tradito la fiducia di un uomo come l’avvocato Sigrano, aveva spasimato e pianto per una creatura indegna che era moglie e madre, se calpestando ogni dovere egli era andato incontro alla femmina viziosa, sfidando la morte piuttosto che rinunziare agli infami suoi baci. Non era bastato il ricordo della fidanzata a trattenerlo sulla via della colpa, della vergogna, della dannazione dell’anima: nulla per lui era stato più potente dei baci menzogneri di quella Messalina assetata di voluttà, di sangue!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Per costei si era dannato. Anna Maria non piangeva, ma preso il ritratto di Alceste lo fissò con sguardi pieni di rimprovero, di dolore! Non già la gelosia le faceva bollire il sangue nelle vene, ma le incresceva che egli si fosse mostrato così debole, vile.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non l’avrebbe maledetto, no; anzi, lo perdonava; ma non avrebbe più potuto pensare a lui come per il passato: non l’amava più. Accettava per altro la missione che egli le aveva affidata: non rinunzierebbe a vendicarsi di quella donna che le aveva preso il fidanzato, che aveva fatto tacere in lui la voce del dovere, dell’amore, e lo aveva reso cadavere, senza curarsi della sua disperazione, ghignando forse ancora per essere riuscita a sbarazzarsi di lui. Sarebbe di certo una lotta a morte fra lei e Sultana, ma una lotta silenziosa, alla quale nessun altro aveva il diritto di prender parte, e che tutti dovevano ignorare, fino al momento supremo della vittoria!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria sentiva nascere in sé delle energie nuove, immaginava supplizi e inganni per quella sciagurata indegna di esser moglie e madre, indegna di vivere, e si propose di stringerla in una tal rete, da cui non sarebbe uscita che calpestata, ferita a morte, da nessuno compianta. Anna Maria avrebbe posto in opera tutte le astuzie per trarla in inganno, perché nulla sospettasse, e avesse in lei la più completa fiducia. Nelle due ore tragiche vissute dalla ragazza in quella camera, ella formò tutto il suo piano, persuasa di trovarsi nel diritto di essere senza pietà per colei che l’aveva straziata.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dimenticare? Perdonare Sultana? Mai!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Morta per l’amore, Anna Maria vivrebbe per odiare, per punire la peccatrice. Rifece l’involto della lettera di Alceste, di quella del contino Herbert e del medaglione di Sultana, e nascose tutto gelosamente, sottraendo quegli oggetti a tutti gli sguardi. Poi scese calma nella stanza, dove si trovavano riuniti la sua madrina, Tommaso, Matteo Ferpio e la moglie di questi, e, come sappiamo, disse loro che nell’involto lasciatole dal fidanzato vi era una sola lettera che per desiderio del morto essa aveva distrutta, ma nella quale le confessava il suo folle amore per la signora Sigrano, rivelando che avrebbe tentato il mezzo di prenderla di sorpresa, e poi uccidersi, e le chiedeva di perdonarlo, scongiurandola di non odiare la sua memoria.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria aggiunse altresì che il destino aveva voluto che la signora Sigrano colpisse il suo chauffeur scambiandolo per un ladro; era dunque chiaro come Alceste stesso fosse andato incontro alla sua tragica sorte; la contessa non era colpevole di quella morte, e la ragazza perdonava al suo fidanzato una follia che gli era costata la vita. Mostrò poi la fotografia che Alceste le aveva lasciata per ricordo, e pregò che anche gli altri perdonassero il povero morto e l’involontaria omicida. Tutte quelle buone persone, e più tardi il giudice, le credettero, l’approvarono, e nessuno indovinò i pensieri che si celavano sotto la bianca e pura fronte di Anna Maria, né la tempesta che aveva sconvolto l’animo suo buono.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria aveva finito di abbigliarsi dovendo andare a pranzo in casa Sigrano e passarvi la sera. Un vestitino semplice di lana a righe bianche su fondo nero, leggermente scollato, con goletta di trina, faceva emergere la linea svelta e pura del suo personale grazioso, dandole un aspetto di singolare eleganza. La sua splendida capigliatura attorcigliata sulla nuca incorniciava il bel volto sul quale nessuno avrebbe potuto leggere il mistero dell’anima, tanto appariva soave, leale, sorridente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non portava il minimo gioiello, ma un marzolino di violette alla scollatura. Prima d’indossare il paltoncino e mettersi il cappello, Anna Maria si recò nella stanza attigua alla sua, dove era la madrina. «Come ti sembra che stia?» chiese con aria candida.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sei bella come un amore - rispose la madrina ammirandola sinceramente - molto più bella della signora Sigrano.» Una risata limpida le schiuse le labbra coralline. «Eppure - rispose la ragazza - la contessa sa destare tali passioni, da far accettare sorridendo la morte dalle sue mani!» «Perché gli uomini sono una massa d’imbecilli e, scusami se te lo dico, Alceste lo fu più di tutti! - ribatté con accento indignato la madrina - Avere una fidanzata come te, di cui andrebbe orgoglioso un principe, e farsi ammazzare dalla moglie di un altro per tentare di averla, è proprio da pazzo o da degenerato; e per questo fai benissimo a non rimpiangerlo tanto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Di certo la brutta morte che fece mi afflisse molto; ma pensandoci bene, forse è stato meglio così, perché un donnaiuolo come Alceste, un vanesio che pensava a fare conquiste invece di dedicarsi esclusivamente a te, avrebbe finito col renderti infelice.» «Hai ragione, madrina - disse gravemente Anna Maria - Dio sa quello che fa! E ora dammi un bacio… e a rivederci.» Quando la giovane giunse alla palazzina Sigrano erano le quattro del pomeriggio, e benché Sultana le avesse raccomandato di andar presto, non si trovava in casa. Anna Maria fu ricevuta da Teresa e dai bambini della contessa, che ella aveva visti in paese ma non aveva mai avvicinati.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Teresa aveva detto, vedendola: «Mi dispiace che la signora contessa sia ancora fuori; ma non tarderà a tornare: intanto ella starà con me e coi bimbi.» Anna Maria sorrise. «Ma certo! - rispose - Sono stata indiscreta a venir troppo presto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma a te, cara Teresa, non permetto assolutamente di darmi del lei, mentre ci siamo sempre date del tu!» «È vero; ma adesso è una signorina…» «Non più di te, e il mio cuore è sempre lo stesso per tutti.» «Oh, lo so che sei molto buona!» Anna Maria si era chinata a baciare Ottorino e Mina, che si attaccarono subito a lei con l’espansione dei bimbi dinanzi alla gioventù e alla bellezza. «Mi vorrai un po’ di bene?» chiese graziosamente Anna Maria a Ottorino. «Tanto tanto, perché sei bella!» rispose il maschietto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Anch’io te ne voglio tanto! - soggiunse Mina - Dammi un altro bacio.» «Anche a me un altro!» strillò Ottorino. Teresa condusse la giovane nello spogliatoio della contessa perché si togliesse il cappello e il paltoncino, e i bimbi le seguirono.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Comprendono il dialetto del nostro paese?» chiese Anna Maria alla governante. «No - rispose questa - io parlo loro sempre in italiano, come desiderano la contessa e l’avvocato.» «Io quest’anno vado a scuola e imparerò anche il francese!» esclamò Ottorino. «Anch’io!» fece Mina.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«No, tu sei troppo piccina» ribatté il fratello. «Ma io dico le orazioni meglio di te!» replicò Mina. Anna Maria sorrise, li baciò entrambi, poi disse in dialetto a Teresa: «Vorrei chiederti un piacere.» «Di’ pure.» «Dov’è la stanza dove fu ucciso il povero Alceste?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quando venni con lo zio Tommaso a trovare la signora Sigrano, non ebbi il coraggio di chiederle di farmela vedere, perché il dolore era troppo recente; ma ormai sono tranquilla.» Teresa aprì la porta a cristalli che era in fondo allo spogliatoio, e parlando essa pure in dialetto disse: «Eccola, è questa; e per dirti la verità, se io fossi stata la contessa non avrei più avuto il coraggio di entrarci; ma la signora continua a fare qui il bagno ogni mattina. Vedi: Alceste entrò da quella porta che mette nel corridoio, di dove si accede alla scala di servizio, che mette in giardino. Da questa stanza egli sarebbe passato nello spogliatoio, dal quale si entra nella camera della signora.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessa, come sai, sentendo rumore e pensando che si trattasse di ladri, invece di chiedere subito aiuto volle prima verificare se non s’ingannava, nel timore di svegliare i bimbi, di spaventarli. Saltò dal letto, passò nello spogliatoio, e quando vide avanzarsi verso lei da questa stanza un uomo che nello spavento ella non riconobbe, fece fuoco senz’altro. Poi, vistolo cadere, corse via a dare l’allarme.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Chi poteva pensare che si trattasse di Alceste e che lo sciagurato, ben lungi dal partire, fosse tornato di nascosto per…» A questo punto Teresa tacque imbarazzata, non sapendo come proseguire. Anna Maria ebbe un triste sorriso. «Lo so purtroppo a che scopo veniva!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse - Alceste stesso mosse incontro al suo tragico destino. Ma se anche la contessa non l’uccideva, egli si sarebbe ucciso in quella notte, dopo averle dichiarato la sua folle passione, sapendo che non avrebbe mai potuto soddisfarla. Me lo confessò in una lettera, chiedendomi perdono.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’ho perdonato, ma capirai che non posso disperarmi eternamente per la morte di un giovane che non pensava affatto a me, e che si sarebbe ucciso per un’altra anche se questa non l’avesse involontariamente colpito. Io compiango assai più la contessa che ha dovuto soffrire molto per l’accaduto, e che poteva anche cader vittima del folle tentativo di Alceste, che ormai aveva perduto il cervello.» «Hai ragione! - esclamò Teresa - E in casa, vedi, ci eravamo accorti tutti della sua pazzia; ma non credevamo che sarebbe giunto al punto di tentare un atto così audace.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anche la contessa si era accorta di quell’insana passione, e non voleva dir nulla al padrone per non far succedere qualche scenata; ma aveva imposto ad Alceste di tornare al paese col pretesto della festa patronale, e una volta colà, egli doveva scrivere all’avvocato licenziandosi e dicendo che voleva rimanere presso lo zio Tommaso e farti presto sua sposa.» «Buona contessa! - disse Anna Maria con una voce che parve velata dalla commozione - Ah, se Alceste avesse accettato!» «Egli simulò di accettare e di partire; ma tornò di nascosto, forse per ottenere colla forza quello che non aveva potuto avere colle suppliche.» «Sciagurato! Ora comprendo perché alla contessa non possa fare alcun effetto il trovarsi in questa stanza, come non lo fa a me.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste non merita alcun ricordo né alcun compianto.» La sua voce era calma mentre così parlava, poi con una certa vivacità soggiunse: «Ma non occupiamoci più di lui! Quei cari bimbi ci guardano sbalorditi perché non comprendono che linguaggio parliamo; andiamo in un’altra stanza, così potrò discorrere con essi.» La signora Sigrano, che tornò a casa verso le sei, trovò nel suo salottino la ragazza che aveva sulle ginocchia Mina e Ottorino, cui raccontava una novella che essi ascoltavano con evidente piacere. Anche Teresa era tutta intenta alla brava narratrice.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Scusami, cara Anna Maria - disse Sultana - se ho tardato tanto!» «Il tempo mi è parso brevissimo, signora, occupandomi di questi cari angioletti.» «Mamma - gridò Ottorino - io voglio che Anna Maria stia sempre con noi.» «Anch’io!» gridò Mina. «Sì, sì, tesori!» rispose la signora Sigrano. Poi, rivolta alla giovane, soggiunse: «Vado a cambiarmi d’abito e torno subito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Teresa, vieni con me.» «Ed io finirò la novella a questi cari bimbi» disse Anna Maria. Ella si era accorta che la signora Sigrano, quantunque volesse parere disinvolta, era molto preoccupata; i suoi occhi azzurri avevano uno sguardo duro: dilatava a ogni istante le nari quasi si sentisse soffocare, e il suo sorriso era forzato. Che le era accaduto?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dove era andata in quel pomeriggio, trascurando i figli, come se non esistessero per essa? Ed erano così carini, quei due bimbi che si avviticchiavano alla sua persona come se temessero che essa fuggisse! Sultana era uscita da poco dalla saletta, quando entrò il signor Sigrano.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria voleva alzarsi per salutarlo, ma Mina glielo impedì gridando: «Non muoverti: è il babbo!» L’avvocato sorrise rispondendo: «La piccina ha ragione: datemi soltanto la mano, che ve la stringa per ringraziarvi di aver accettato il nostro invito. Sarei tornato a casa prima, ma anche oggi ho avuto molto da fare allo studio, tanto che non ho potuto nemmeno accompagnare fuori mia moglie, come essa desiderava.» «La mamma è tornata adesso» disse Ottorino. «Lo so: è andata a trovare un’amica malata» rispose l’avvocato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Frattanto guardava commosso il gruppo delizioso formato dalla ragazza e dai bambini. Sultana rientrò, e Anna Maria ebbe un sussulto trovandola splendidamente bella nell’abito da casa, senza più alcuna traccia di turbamento nel suo viso che aveva assunto un’aria quasi di candore. Quale padronanza maravigliosa aveva su se stessa quella donna per trasformarsi così all’improvviso!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana si avvicinò al marito, e chinandosi verso lui lo baciò sulla fronte. «Come devi essere stanco, caro Bruno!» disse con voce dolcissima, affascinante. «Niente affatto, amor mio!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose l’avvocato alzando su lei uno sguardo d’intenso amore - Non mi sento mai stanco quando so di lavorare per te, per i nostri cari figli.» «Lo so, lo so! Tu ci ami molto; ma sei a usura ricambiato.» Anna Maria ascoltava con gli occhi bassi, le guance vermiglie, un sorriso indefinibile sulle labbra. Sultana andò a sedere vicino a lei, e guardandola con ammirazione: «Hai un vestitino squisito - disse - Di certo non te l’hanno fatto al paese.» «Ma sì!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose Anna Maria sollevando gli occhi limpidi pieni di candore - Abbiamo una sartina che lavora molto bene e ha un ottimo gusto.» «Però questa bella goletta di trina l’avrai acquistata in città!» «No: l’ho fatta da me; mia madre era abilissima in tal genere di lavori, e fu la mia maestra.» «Stupendo! - ribatté Sultana - Guarda, Bruno, che finezza di lavoro.» «La signorina ha le dita di fata.» Le guance di Anna Maria si fecero di fuoco. «Non mi dica signorina!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose con dolce accento - Mi dia del tu, come fa la sua buona signora, se vuol vedermi contenta.» In quel momento Teresa annunziò il contino Herbert. Sultana non seppe frenare un moto di gioia, mentre l’avvocato andava incontro al bell’ufficiale. «Avanti, avanti, figliuolo mio - disse con franca cordialità, stendendogli la mano - ti aspettavamo!» «Chiedo scusa di avere un po’ tardato - rispose il giovane, con un certo imbarazzo - ma ero di servizio.» Inoltrò col signor Sigrano nel salotto, salutò profondamente Sultana ma senza guardarla, e arrossì alquanto inchinandosi dinanzi ad Anna Maria, che lo guardava con un amabile sorriso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sedettero tutti e parlarono di cose comuni. La ragazza osservò che la signora Sigrano, quantunque apparisse assai disinvolta, con la coda dell’occhio lanciava di quando in quando uno sguardo penetrante, pieno di collera, verso il giovane che non le badava. Fu annunziato il pranzo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’avvocato offrì galantemente il braccio ad Anna Maria, e l’ufficiale fu costretto a dare il suo alla signora Sigrano. Prima di attraversare la soglia della stanza dove erano già spariti il signor Sigrano e la fanciulla, Sultana mormorò al giovane: «Siete dunque deciso?» Sebbene ella avesse parlato a voce sommessa, Mario trasalì e guardò intorno con aria inquieta, come se qualcuno avesse potuto udire. E rispose rapido: «Ne parleremo domani alle quattro.» Poi la trasse nella stanza vicina.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","A tavola non vi erano che i coniugi Sigrano, Anna Maria e l’ufficiale: i bimbi pranzavano con la governante. Da principio la fanciulla pareva impacciata, confusa, avendo alla sua destra l’avvocato, alla sinistra Mario; ma poi, istigata da Sultana e dallo stesso signor Sigrano, mostrò quanto spirito avesse, parlò d’arte, di letteratura, di musica, cosicché finirono per ascoltarla affascinati. Il giorno del ricevimento Mario non l’aveva osservata molto bene, ma adesso, avendola così vicino, poté ammirarla a suo agio; ed egli, che in fondo adorava le cose belle, elevate, pensava che un uomo con una simile compagna al fianco non avrebbe avuto più nulla da desiderare sulla terra.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’avvocato provava un sincero piacere per l’ammirazione del giovane vedendo Anna Maria, e Sultana stessa, pensando che di quella fanciulla Mario non poteva farsi né un’amante né una moglie, non si mostrava gelosa e sembrava aver ripreso tutta la sua serenità. Anna Maria non fece la ritrosa: pregata dai suoi ospiti di cantare, ella scelse fra i quaderni di musica un pezzo che conosceva, e cantò con voce dolce e armoniosa, che andava al cuore. I due uomini, che si erano seduti a poca distanza, ascoltavano, discorrendo a voce sommessa fra loro.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Che ti pare di quella fanciulla?» chiese l’avvocato al giovane. «Ammirabile!» rispose l’ufficiale. «Hai ragione, figliuolo mio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria è adorna di tutte le virtù, di tutte le perfezioni dell’anima e del corpo. E il mio desiderio, quello di Sultana, è di poterla vedere ben accasata, felice.» Mario ebbe un fremito. «Essa lo merita - rispose con accento lievemente alterato - e io gliel’auguro di cuore.» Bruno non si accorse di quell’emozione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«E tu, quando ti creerai una famiglia? - soggiunse - Tuo padre e tua madre desiderano vivamente di vederti accasato, e sai che i matrimoni fatti in gioventù sono i migliori. Io rimpiango di non aver conosciuto Sultana almeno sei anni prima di quando la conobbi, perché avrei goduto sei anni più di felicità e i figli sarebbero ora in età da far più compagnia a me e alla madre, che tanto li ama.» Mario era sulle spine: fremeva ascoltandolo, né osava alzare gli occhi verso lui.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Rispose con accento commosso: «Io non faccio conto, almeno per ora, di prender moglie.» «Capisco! Ti piace correre la cavallina. Ma bada, figliuolo mio, perché amori venali o colpevoli lasciano non solo la borsa vuota, ma creano rimorsi e rimpianti.» L’avvocato avrebbe proseguito, ma Anna Maria aveva finito di cantare, ed egli dovette applaudire, mentre l’ufficiale per togliersi d’imbarazzo si alzò onde avvicinarsi alla fanciulla, farle dei complimenti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria si voltò vivamente per ringraziarlo, e i loro sguardi s’incontrarono. Fu la scintilla che fa scaturire il lampo. Entrambi intuirono che le loro vite sarebbero state unite e che quell’attimo decideva di tutto il loro avvenire.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana di nulla si accorse. «È vero - chiese sorridendo - che la mia buona amica ha una voce incantevole?» «Divina! - esclamò Mario - È da lungo tempo che la signorina studia il canto?» «Non l’ho studiato ancora - rispose la fanciulla - ma sono a Torino per studiarlo…» «…e andare sul teatro» aggiunse Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario guardò la fanciulla sussultando. «Davvero? - fece - Vi piacerebbe la vita di artista di canto?» «Non so, ma ho un grande entusiasmo per la musica, e fede in me stessa.» «Ma le scene, signorina, non sono fatte per le giovani vostre pari, perché se l’arte può rialzare una donna agli occhi del mondo, la sua vita privata sarà sempre discussa, e anche la più onesta donna ci perderà sempre, perché nessuno crede alla virtù delle artiste di teatro.» «Vi sono anche sulla scena del mondo delle donne disoneste!» ribatté Anna Maria.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Avete ragione - interruppe con accento vibrante l’avvocato - e la loro disonestà è molto più abbietta, perché non ha la scusa delle seduzioni della folla, dei pericoli cui un’artista si espone, ma si esercita nel santuario della famiglia, a danno di un marito fidente, ignaro; di figli, che dovrebbero essere sacri. Costoro sono creature ignobili.» A quei detti, Anna Maria vide un rossore ardente salire alle guance dell’ufficiale. Sultana invece conservava un ammirabile sangue freddo, e col sorriso sulle labbra audacemente proruppe: «Ne abbiamo un tipo nella signora Leberto.» Mario fu nauseato da quell’infame insinuazione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Scusatemi - esclamò con un accento quasi aspro - se difendo contro voi quella signora: ma vi assicuro che v’ingannate. La signora Leberto è onestissima, degna del massimo rispetto…» «Per voi.» «Per me e per tutti! - ribatté con una certa violenza Mario - Voi la giudicate dai pettegolezzi delle invidiose, delle maldicenti che purtroppo non mancano nella nostra società e che le fanno colpa di essere sincera, di non saper dissimulare, come tante altre, le sue impressioni; ma vi giuro, avvocato, che la signora Leberto è superiore a qualsiasi sospetto.» «Ti credo, caro ragazzo!» osservò Bruno.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Tu, però, colla tua assiduità presso di lei, faresti credere il contrario.» «La mia assiduità? Se m’intrattengo volentieri con essa quando mi è dato incontrarla in qualche casa amica, è perché mi diverto delle sue squisite osservazioni, giacché è intelligentissima e non si occupa solo di pettegolezzi, come avviene purtroppo nelle nostre riunioni. Se l’ho accompagnata una volta, avendola per caso incontrata, posso però dirvi che suo marito stesso, il quale era con lei e aveva dimenticato un appuntamento per affari, mi pregò di servirle di scorta fino alla carrozza che doveva recarsi a prenderli presso il ristorante del Parco.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma non mi sono mai permesso verso quella gentildonna la minima sconvenienza, né una parola che potesse rendermi inviso a lei, della cui stima mi onoro.» «Bravo! - esclamò con sincera espansione l’avvocato - Lo so che in fondo sei un buon ragazzo, indegno di una viltà.» Mario divenne di un pallore mortale. Ma Sultana attrasse su di sé l’attenzione dicendo: «Via, via!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Lasciamo questi discorsi che non possono divertire Anna Maria: parliamo d’altro.» Erano circa le undici di notte quando Anna Maria tornò a casa, accompagnata dall’avvocato e dall’ufficiale. La notte era fredda, ma serena. Bruno aveva offerto di prendere una vettura, ma la fanciulla preferì andare a piedi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sono avvezza a camminare - disse - e questa notte è tanto bella!» «Avete ragione! - esclamò Mario - È proprio una notte incantevole.» Appena fuori della palazzina Sigrano, la malinconia del giovane era scomparsa: egli divenne espansivo, entusiasta, mentre rivolgeva la parola alla fanciulla, cosicché Bruno lo guardò più volte sorridendo con delizioso stupore, sembrandogli un altro. E con quale attenzione Anna Maria lo ascoltava, volgendo su lui gli occhi più sfolgoranti delle stelle, attratta dalla sincerità che sentiva in tutti i suoi detti e che aveva eco nell’anima sua.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quando la fanciulla si trovò sola nella propria camera, pensando a tutti gli eventi di quella sera mormorò: «Come mai un giovane così schietto ha potuto ingannare il signor Sigrano, divenire l’amante di sua moglie? Sultana l’ha fatto cadere in qualche tranello, si è impossessata per forza di lui… perché il contino Mario non è come Alceste: egli non l’ama, ne sono sicura, non darebbe la vita per lei; le è ostile, la odia, e gli fa pena trovarsi vicino all’avvocato. Ah, non avrò da lottare molto per toglierglielo, perché sento che egli mi amerà!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Alceste, Alceste, se, vendicanoti, io ritrovassi quella felicità che tu non sapesti darmi sarei forse colpevole? Non merito io di essere amata più di quella sciagurata?» Anna Maria piegò la bella testa pensosa, e mentre le lacrime salivano ai suoi occhi soggiunse: «Oh, se tu non fossi stato così debole e vile verso me, quanto ti avrei amato, Alceste, anche morto! Nessun’altra immagine d’uomo avrebbe preso nel mio cuore il posto della tua, te lo giuro!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma tu stesso hai voluto il mio oblio!» Il giorno seguente, verso le quattro, Mario Herbert, sdraiato su di una poltrona nel suo salotto, attendeva con un certo rancore la signora Sigrano. Egli era deciso a troncare la sua tresca a ogni costo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Se Sultana non voleva finire quella relazione divenuta ormai un tormento, Mario avrebbe chiesto un cambio di guarnigione, si sarebbe allontanato da Torino. Così non poteva seguitare! Il fascino della signora Sigrano aveva cessato di agire su lui; egli non si sentiva più invadere dai suoi sguardi infiammati, e gli stessi suoi baci, le sue carezze, lo lasciavano indifferente, nauseato.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Certo, in quel momento gli dispiaceva di dover partire, perché la bella fanciulla che rispondeva al nome soave di Anna Maria aveva prodotto su lui un’impressione fino allora ignota. Non era il desiderio pazzo scatenato un giorno da Sultana, ma un senso profondo di squisita dolcezza, che lo elevava in un mondo di sogni ideali, evocava le più pure reminiscenze della sua infanzia, allorché non credeva che al bene, non aveva avvicinato che angeli di donne come sua madre e sua sorella ora moglie e madre felice. Perché non confidarsi con Anna Maria?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Gli sembrava che essa lo avrebbe compreso. Ma non s’ingannava sul conto di quella fanciulla che era amica di Sultana? Non poteva darsi che le assomigliasse nel carattere, che ne avesse le stesse tendenze, che conoscesse la sua relazione con la signora Sigrano?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Erano così strani e profondi gli sguardi che essa gli aveva rivolti, quasi volesse leggergli nell’anima. Ma no, no, egli s’ingannava! Anna Maria nulla doveva sapere: aveva l’anima pura, sincera, bella come il viso.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E doverla lasciare, forse non vederla più! Una forte scampanellata interruppe il suo fantasticare. Si alzò con impeto e si recò ad aprire.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era Sultana. Ella entrò vivamente, richiuse la porta, poi, passata innanzi al giovane che ancora non aveva proferito una parola, varcò la soglia del salotto dove egli la seguì. Sultana indossava un abito di velluto nero che faceva spiccare maggiormente il pallore del suo viso, dal quale aveva sollevato il velo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Vedete… sono qui! Adesso mi spiegherete la vostra decisione» disse lasciandosi cadere su di una poltrona, senza togliersi il cappello e spiegazzando nervosamente il fazzoletto. Mario sedette dinanzi a lei, e con voce divenuta improvvisamente grave: «Sono pronto, signora!» rispose.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Signora!» replicò con violenza Sultana, alzando le spalle. Poi soggiunse, con accento più pacato: «Mario, perché volete farmi soffrire!» «Non potrete mai soffrire quanto soffro io quando mi trovo nella vostra casa, presso vostro marito!» «Ma dovevate pensarci prima di prendermi! E poi, se non è che questo che vi turba, ebbene, vediamoci qui soltanto, o in qualche altro nido che lascio a voi stesso scegliere.» Mario scosse mestamente il capo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«È inutile! - disse - Io non posso sopportare più oltre una relazione che mi cagiona continui tormenti e rimorsi. Ho deciso di troncarla, e se voi mi amaste, ne capireste la necessità.» «Ma appunto perché ti amo - interruppe Sultana, riprendendo il linguaggio familiare che usava quando era sola con lui - io voglio tenerti tutto per me.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nel tuo egoismo d’uomo non pensi che a te, non comprendi le mie angosce al pensiero del tuo abbandono. No, tu non puoi lasciarmi, né lo farai, perché non voglio!» A poco a poco aveva assunto la sua aria imperiosa e i suoi occhi si fissavano minacciosi su Mario. Per la prima volta il giovane non si mostrò né commosso, né impaurito; si ribellò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Se non volete voi, voglio io! - rispose con asprezza - Ho già chiesto un cambio di guarnigione, e se non me lo concedono, prendo un anno di aspettativa per allontanarmi.» «Tu fai questo perché ami un’altra. Confessalo, confessalo!» gridò Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Io non ho nulla da confessare; se amassi un’altra, non cercherei di lasciare Torino; ma sono stanco di fare una parte così vile di fronte a vostro marito.» Un ardente rossore salì alle guance di Sultana. «Ci pensi solo adesso?» «Ci ho sempre pensato… e, se ve ne ricordate, ve ne parlai più volte; ma voi soffocavate la voce della coscienza sotto i vostri baci e ridevate dei miei scrupoli, delle mie paure. Dopo la morte di quell’uomo da voi ucciso, avevo giurato dl non avvicinarvi più; ma voi mi faceste credere che io fossi quasi responsabile di quell’omicidio a causa della lettera che Alceste mi aveva carpita…» «Ed è la verità.» «Ebbene, no: io nego una complicità che non esiste, e credo adesso quanto si cercò di mettere a tacere per riguardo a vostro marito, ai vostri figli: che voi siate stata l’amante di Alceste.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Forse il giovane, avendo scoperto che divideva i vostri favori con me, vi fece una scenata di gelosia che voi troncaste con un colpo di rivoltella.» «Tu m’insulti!» esclamò essa. «No; difendo la mia libertà che voi vorreste vincolare in tutti i modi.» «E se io ti accusassi presso mio marito? Se gli dicessi che tentasti di sedurmi e mi attirasti qui con un agguato, credi che ti risparmierebbe?» «So bene che voi potete lasciargli credere quello che volete.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma io preferisco la morte dalla sua mano, che riceverei come un’espiazione, piuttosto che continuare ad assopire la mia coscienza, a ricevervi, a fingere un amore che non posso più sopportare, perché la vostra audacia, la tirannia morale che volete esercitare su me lo hanno ucciso.» Un pallore mortale scolorì le guance di Sultana: le sue nari palpitarono convulse, gli occhi si fecero per un istante smarriti, mentre le labbra tremanti mormoravano: «Tanto tu mi odi?» «Non vi odio, e se voi aveste acconsentito a dimenticare la nostra debolezza passata, se non voleste forzare la mia volontà, io ve ne serberei riconoscenza e rimarrei per voi un amico devoto, fedele, pronto a difendervi contro tutti.» Sultana fissò su lui uno sguardo soave, supplichevole, velato di lacrime. «Dunque, è proprio tutto finito? - balbettò - Non torneranno più le ore inebrianti d’amore che abbiamo passate?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non mi chiamerai più il tuo angelo, il tuo idolo adorato? È proprio tutto finito?» Essa tremava, ma il giovane seppe resistere alla tentazione di prenderla ancora una volta fra le sue braccia, coprirla di baci. Comprendeva che la minima debolezza avrebbe di nuovo ribadito quella catena odiosa.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E rispose con voce ferma: «È necessario.» «No, non è possibile, non si spezza così un vincolo come il nostro! - continuò Sultana - La tua resistenza deve avere altre cause, che non dici. Sì, tu devi amare un’altra… Forse la signora Leberto.» «Vi ripeto che la signora Leberto è una donna onesta, e che io non amo alcuno.» «Ma amerai!» «L’avvenire è nelle mani di Dio.» «E se io ti uccidessi?» Mario ebbe un fugace sorriso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Badate - disse con ironia - questa volta vi sarebbe luogo a procedere!» Sultana scattò in piedi indignata, e per un istante Mario credette che tutte le furie si scatenassero in lei. Ma la signora Sigrano sapeva all’occasione domare i suoi nervi, e con voce lenta e commossa, riprendendo il voi, mormorò: «Perché mi offendete a morte? Preferirei un colpo di rivoltella!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E tuttavia vi perdono, come vi prego di perdonare a me il delirio da cui fui invasa e che mi fece dimenticare tutti i miei doveri di moglie e di madre.» Sultana appariva così sincera, che Mario, il quale si era alzato e si trovava di fronte a lei, rimase alquanto impacciato. «Signora…» balbettò. Essa proseguì: «Avete ragione: non dobbiamo più vederci da soli; ma ve ne prego, non date alcun sospetto a mio marito cessando le vostre visite e giuratemi che mai alcuno saprà quanto è avvenuto fra noi.» «Ve lo giuro sul mio onore di gentiluomo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò Mario - Dovrei essere il più vile degli uomini per tradire un segreto simile!» «Grazie! - fece Sultana - Che le memorie del passato possano svanire come i sogni! Cercherò anch’io, se mi sarà possibile, di dimenticare, come voi avete già dimenticato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ho commesso la pazzia di amarvi: avrò il coraggio di soffrire e di vivere. Orsù, datemi un bacio come se fossi una sorella, e separiamoci.» Mario le si avvicinò per posare le sue labbra sulla fronte di lei. Ma Sultana gli gettò a un tratto le braccia al collo, e col bel volto alzato verso lui singhiozzò fra le lacrime: «Mario, Mario, è possibile che tutto sia finito fra noi, per sempre?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io ti amo tanto, e ti amerò fino a che avrò vita! Mario, guardami: di tutte le donne che conosci non sono forse la più bella, la più desiderata? Ne troverai forse un’altra che possa darti l’amore che io ti ho dato?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario, Mario, non lasciarmi!» Sultana sperava ancora di avvincere la sua preda. Non era possibile che Mario resistesse alla vista della sua bellezza, della sua sofferenza, al calore dei suoi baci. Ma il giovane si svincolò da quelle spire ripetendo semplicemente: «È necessario!» Di fronte a quella resistenza, la signora Sigrano si ritrasse col rossore alla fronte, e abbassatosi bruscamente il velo sul viso disse con accento indignato: «Addio!» «Addio!» ripeté Mario, senza cercare di trattenerla.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E quando udì il rumore dell’uscio che si chiudeva alle spalle di lei, fece un lungo sospiro di soddisfazione e si fregò le mani ripetendo: «Libero! Sono libero!» Gli sembrava impossibile di avere avuto tanto coraggio, di aver saputo resistere al fascino di quella maliarda che tanti altri giovani sarebbero stati felici di possedere. «Ho fatto il mio dovere - disse a voce alta, crollando le spalle come se si fosse liberato da un grave peso - null’altro che il mio dovere!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mi ripugnava di tradire un uomo come il signor Sigrano, né lo avrei mai fatto, se Sultana stessa non si fosse gettata nelle mie braccia. Forse dovevo essere meno austero verso una gentildonna cui sono debitore dei più deliziosi momenti ch’io abbia goduti; ma se io cedevo ancora, ero vinto per sempre: non avrei più rotto la catena, che ormai mi pesava. Intanto sarà bene che io lasci questo alloggio, perché se ella tornasse, non so se troverei ancora la forza di rifiutarla.» L’anima di Mario non provava alcun rimpianto, ma i suoi sensi si ribellavano.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tuttavia, facendo violenza a se stesso, aggiunse: «Perché intenerirmi? Sultana era un continuo pericolo per me. E poi, non l’amo più.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ciò che ho fatto era necessario.» Il contino Herbert volle distrarsi: indossò un abito da borghese e uscì coll’intenzione di recarsi a pranzo nel ristorante della casa dove abitava Anna Maria, sebbene non avesse la speranza d’incontrare la giovane. Ormai la notte era scesa, e nessuno, passandogli vicino, l’avrebbe riconosciuto. Aveva l’aria di uno studente, né si era mai sentito così allegro, felice.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mentre percorreva un tratto del corso Vinzaglio, a quell’ora deserto, sentì dietro a sé una voce femminile che lo scosse, perché gli parve di riconoscerla. Quella voce diceva: «Ma non avete ancora capito, signore, che vi siete ingannato? Andate per i fatti vostri, cessate dal perseguitarmi.» Mario si volse di scatto, e con un’esclamazione di gioia si slanciò vicino alla giovane che era a pochi passi da lui.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Signorina Anna Maria!» disse, togliendosi rispettosamente il cappello. «Signor conte! - esclamò la giovane, che era proprio lei, stendendogli la manina inguantata - La incontro a tempo.» «Posso esserle utile in qualche cosa?» «Sì, sì, perché la sua presenza è bastata ad allontanare quel signore che si ostinava a seguirmi.» Infatti l’importuno, un uomo elegante, sulla cinquantina, vedendo il giovane farsi incontro alla fanciulla si era prudentemente eclissato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario e Anna Maria risero insieme come fanciulli. «Vuol permettermi di accompagnarla?» chiese il contino. «Accetto volentieri, perché capisco come, sul far della sera, sia un’imprudenza il trovarsi sola sui viali.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma sa che non l’avrei riconosciuta in abito borghese?» Così parlando, i due giovani si erano rimessi a camminare. Il tempo era freddo, ma asciutto. «Mi vesto qualche volta così, la sera, per esser più libero!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse Mario - Le confesso che io ho gusti semplici, e quando sono in uniforme non posso sempre soddisfarli. Mi piacciono le lunghe passeggiate pei viali solitari, mi diverto a pranzare nei ristoranti di campagna, libero, sconosciuto, fra cose e persone ignote. Stasera poi avevo un altro scopo nella mia gita: ero in cerca di un alloggio, perché il mio non mi soddisfa più.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E poi, sono troppo lontano dalla caserma che è nel viale Stupinigi, mentre io abito in via San Quintino.» «Non so dove sia. Ma non mi sembra questa l’ora opportuna per andare in cerca di un alloggio!» «Non mi propongo mica di visitarlo! Ma siccome a Torino c’è l’uso di tenere i cartelli di affitto alle porte delle case, ne noterò qualcuno che mi garbi e mi recherò a vederlo domani.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E lei, signorina, torna forse da fare qualche visita?» «Sono passata dalla signora Sigrano per mostrarle il disegno di un pizzo che desiderava; ma non l’ho trovata in casa.» Ella alzò i suoi occhi limpidi su Mario, e benché il viale fosse oscuro, vide che il giovane arrossiva. Anna Maria finse di non accorgersene, e continuò con aria ingenua: «Che buona signora, la contessa! Io ho trovato in lei una vera madre.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E dire che le debbo la sventura più grande della mia vita! Tuttavia non potrei odiarla, perché la povera signora ha sofferto più di me.» Mario non comprendeva, ed era curioso di sapere. «Che le ha dunque fatto?» chiese subito suo malgrado.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Come, non lo sa? - esclamò vivamente la fanciulla - La signora Sigrano non le ha detto chi sono? E neppure l’avvocato?» «No.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mi hanno solo fatto sapere che è una loro compatriota.» «Null’altro? E il mio nome, non le ha ricordato nulla? Non si trovava ella dunque a Torino allorché la signora Sigrano uccise per uno sbaglio fatale, il proprio chauffeur?» Mario era sconvolto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì, mi trovavo in questa città - rispose - ma non comprendo quale analogia possa esistere tra lei e quel disgraziato incidente.» Anna Maria tenne alta la testa, mentre rispondeva: «Alceste Bianco era il mio fidanzato.» Mario sbarrò gli occhi, e con strano accento ripeté: «Il suo fidanzato?» ripeté. «Sì, signor conte! - soggiunse Anna Maria, il cui volto adorabile era divenuto di un pallore profondo - Forse le parrà singolare che una signorina, poiché per tale io le fui presentata, fosse fidanzata a un semplice chauffeur.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma Alceste e io eravamo cresciuti insieme, perché egli aveva solo pochi anni più di me, e le accerto che il poverino avrebbe potuto vivere agiato e felice al suo paese, se non fosse stato trascinato dagli eventi in città e non gli fosse piaciuta la vita avventurosa in mezzo al mondo.» «Egli dunque non l’amava, signorina!» mormorò Mario suo malgrado. «Credeva di amarmi - rispose lentamente Anna Maria - come io mi credevo legata a lui da un sacro giuramento fatto su di una tomba. Ma il mio affetto puro, innocente, non bastò a trattenerlo presso di me: volle partire, recarsi in città, e io attesi senza alcuna impazienza che venisse il giorno del suo ritorno per stabilire il nostro matrimonio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Invece non dovevo rivederlo più!» Seguì un momento di silenzio. I due giovani, discorrendo, non avvertirono che avevano preso un altro viale e che la fanciulla si allontanava da casa. Soffi freddi attraversavano l’aria, ma essi non li sentivano, e subivano un incanto particolare sotto quelle ombre, nell’abbandono della confidenza.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Fatalità volle che Alceste entrasse quella notte quasi di nascosto nella palazzina Sigrano, avendo perduto il treno che doveva condurlo in paese - proseguì Anna Maria con adorabile ingenuità e commovente espansione - Forse aveva un po’ bevuto, per entrare senz’accorgersene nell’appartamento della sua padrona!» Tacque di nuovo alzando gli occhi verso lui. Mario appariva profondamente commosso: quell’ingenuità della fanciulla, che sembrava ignara delle voci corse in quell’occasione sul conto della contessa, la fiducia che essa dimostrava verso Sultana, lo turbavano e lo commovevano al tempo stesso. Non sapendo che dire dinanzi allo sguardo quasi interrogativo di quegli occhi neri, così luminosi e leali, balbettò a stento: «Certo… fu uno sbaglio… una disgrazia.» Allora Anna Maria seguitò: «Quando io l’appresi, stentavo a crederla, mi pareva una cosa inverosimile, spaventosa.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Poi dovetti arrendermi all’evidenza; ma mentre piangevo la triste fine del mio fidanzato, mi tormentavo pensando alla buona signora che involontariamente gli aveva dato la morte scambiandolo per un ladro, e che doveva essere in preda alla disperazione, al dolore.» Mario era infastidito di sentire da quelle pure labbra lodare e compiangere Sultana, e fremeva al pensiero che un giorno la fanciulla potesse scoprire la verità. Quasi inconscio, chiese: «Ma la conosceva bene, lei, la signora Sigrano?» «L’avevo vista qualche volta, quando era ancora ragazza, in chiesa o nel giardino pubblico del paese, e le dico con franchezza che, sebbene fosse molto bella, non piaceva a me né alle altre bambine della mia età, perché era molto superba e non ci degnava di uno sguardo, di una parola, benché fossimo tutte più ricche di lei. Ma essa era di una stirpe diversa dalla nostra, aveva una dozzina di anni più di noi, e per questo forse non ci curava.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Poi andò sposa, e la vedemmo soltanto di sfuggita, qualche volta nell’autunno, quando veniva in campagna coi bimbi. In paese non si parlava tanto bene della signora Sigrano; le mie amiche mi raccontavano di uomini che per lei si erano rovinati moralmente ed erano morti. Io non l’ho mai creduto, perché lo zio Tommaso diceva che erano tutte calunnie, e Alceste stesso, quando entrò al servizio dell’avvocato Sigrano, mi disse che la contessa era un gioiello di moglie e di madre, e me l’ha sempre ripetuto nelle sue lettere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tanto è vero, che allorquando venni qui per rivedere il cadavere del mio fidanzato e seguirne il trasporto al paese, e la contessa mi chiese piangendo perdono del suo involontario delitto, io non vidi più in essa la gentildonna colpevole, ma un’infelice più di me, perché avrebbe sempre il rimorso di quella morte. Allora piansi fra le sue braccia, e malgrado avessi il cuore molto straziato, io stessa la consolai.» «Lei è un angelo!» esclamò Mario guardando con ammirazione Anna Maria. Ella si accorse allora che avevano sbagliato strada e glielo disse.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ritornarono sui loro passi, e per qualche momento non parlarono più, si contentarono di scambiarsi dei sorrisi. Poi Mario parlò di se stesso, della sua infanzia, del tempo passato nel collegio militare, della gioia provata allorché ebbe le spalline e seppe che era stato destinato a un reggimento di cavalleria a Torino, città che tutti i suoi compagni chiamavano la piccola Parigi e dove si proponevano di passare piacevolmente le ore fuori di servizio. Mario aggiunse però che egli non era amante di tutti i frivoli piaceri che pur soddisfacevano gli altri.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli aveva un’indole romantica, sognatrice, amava la solitudine, la contemplazione delle cose; sentiva fortemente gli affetti, il dolore, la bellezza della natura e quella dell’arte; avrebbe voluto vivere una vita tutta di pensiero, abbandonarsi alle più dolci chimere. Disse poi come la sua famiglia l’avesse raccomandato all’avvocato Sigrano, e parlò di questi con vera e sincera ammirazione. Di Sultana non una sola frase.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«E della signora, che ne dice?» chiese con aria innocente Anna Maria. «È una gentildonna molto compita - rispose Mario con indifferenza - ma preferisco il marito.» Anna Maria non replicò. Ormai era giunta alla porta di casa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Per causa mia - disse la fanciulla - ella ha finito col dimenticare di cercare l’alloggio.» «È stato più piacevole per me farle compagnia» rispose in tono allegro l’ufficiale. «E siccome la passeggiata mi ha messo appetito, pranzerò in questo ristorante» soggiunse indicando la vicina porta a cristalli dietro le cui tendine ricamate si vedevano le tavole già piene di avventori, nella massima parte pensionanti. «Davvero?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- replicò ridendo Anna Maria - Allora posso raccomandarla io stessa al padrone, che è del mio paese, un po’ parente della mia madrina; egli ci prepara per ora la colazione e il pranzo, in attesa di Camilla, la serva del povero zio Tommaso, che è arrivata stamani e che resterà con noi. Passi dalla mia porta, se non le dispiace: la farò entrare dalla parte della cucina.» Mario la seguì, felice di rimanere ancora un poco con lei, affascinato dalla sua grazia, dal suo candore. Come l’aveva giudicata male credendola un’altra Sultana!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E provava un segreto spavento al pensiero che Anna Maria, così credula, buona, potesse un giorno apprendere che Sultana era stata la sua amante. Ah se avesse potuto allontanarla dalla signora Sigrano! Ma come riuscire senza destarle alcun sospetto?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria presentò il giovane a Matteo Ferpio, raccomandandogli di servirlo bene. Ed aggiunse come l’ufficiale fosse in cerca di un alloggio conveniente da quelle parti, per trovarsi più vicino al quartiere. «Ve ne sarebbe uno elegantissimo in quella palazzina là di faccia, con l’uso della scuderia - disse Matteo Ferpio - Ma il prezzo è piuttosto elevato.» «Che m’importa, purché mi convenga!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò Mario - Quando posso visitarlo?» «Anche adesso, se vuol venire con me, perché l’alloggio è libero e il portinaio è un mio cliente e amico.» «Andiamo, andiamo subito!» esclamò Mario premuroso di averlo. Anna Maria lasciò soli i due uomini dopo avere stretto la mano del giovane ringraziandolo di nuovo di averla liberata da un importuno e ripetendo: «A rivederci presto.» Quando salì nel suo alloggio, essa trovò la tavola preparata e Orsola e Camilla un po’ in pensiero, perché aveva tardato. «Credevo che la signora Sigrano ti avesse trattenuta anche stasera» disse Orsola.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«No - rispose Anna Maria - Sono stata un poco con Teresa e i bambini, e venendo via ho incontrato il contino Herbert, l’amico dell’avvocato Sigrano, che è stato così gentile di accompagnarmi fino alla porta di casa.» «Ha fatto bene - soggiunse Orsola - perché con queste serate buie e fredde, non è prudenza che tu passeggi sola per le strade; qui non siamo al paese, dove tutti ti conoscono e ti rispettano.» «Anche a Torino chi vuole può farsi rispettare! - ribatté la fanciulla - Io non ho timori, e come ti ho detto, madrina, venendo in città ho uno scopo, che tu saprai soltanto quando sarò riuscita a raggiungerlo.» «Né io voglio interrogarti - disse Orsola - perché ti conosco e so che, qualunque sia, il tuo scopo avrà sempre per guida il dovere e l’onore, e nulla farai che possa offuscare il nome illibato dei tuoi genitori.» «Per questo puoi stare tranquilla, cara madrina!» esclamò la fanciulla abbracciando la vecchia. II pranzo fu allegro, perché Anna Maria parlò sempre con vivacità, pensando che sotto la stessa saletta era in quel momento anche Mario.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Pur senza esser vana, Anna Maria comprendeva di aver fatto nell’animo del giovane una grande impressione. Ed era ciò che desiderava. Ma non le bastava quella vittoria facile e fugace: voleva qualche cosa di più.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ah, se Mario non fosse stato l’amante di quella donna, come lo avrebbe amato! Perché il giovane era buono e sincero e aveva nell’anima quelle delicatezze che erano mancate ad Alceste. Ma anche Mario si era lasciato attrarre dal fascino di Sultana, e quantunque costei fosse la più colpevole, bastava quel pensiero per far tacere il cuore della fanciulla e far lavorare solo il suo cervello perché il suo progetto riuscisse.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’indomani i due giovani si rividero. Il contino Mario Herbert aveva preso possesso del nuovo alloggio, proprio di faccia alla casa dove essa abitava, e Matteo Ferpio era stato incaricato di mandargli la colazione e il pranzo che l’attendente dell’ufficiale gli avrebbe servito, non volendo egli altri domestici o persone estranee intorno a sé. Anna Maria aveva presentato il giovane alla sua madrina, e siccome Mario sapeva che la fanciulla studiava il canto, chiese di accompagnarla al pianoforte, il che fu subito accettato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Presto egli divenne intimo di casa. Le ore libere dal quartiere le trascorreva vicino ad Anna Maria, né i suoi compagni più lo videro ai ristoranti, ai ritrovi mondani, al Regio nel palco della bella signora Sigrano. Non sapevano che pensarne.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quasi per un tacito accordo i due giovani non parlarono più dei signori Sigrano, né si erano più recati in casa dell’avvocato. Entrambi stupivano di non aver più saputo cosa alcuna di Sultana, e Anna Maria non capiva come la signora Sigrano non si fosse più curata di lei. Ma una mattina la fanciulla, nell’uscire sola di casa, s’imbatté a faccia a faccia con Sultana.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La ragazza finse una gran confusione. Sultana aveva il sembiante mesto e appariva pallida e sofferente. Ella stese la mano alla giovane dicendo: «Venivo a cercare di te.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Come mai non ti sei fatta più vedere?» «Mi perdoni - rispose Anna Maria - ho mancato al mio dovere; ma la mia madrina è stata indisposta.» «Sono stata ammalata anch’io - soggiunse Sultana - altrimenti sarei venuta prima.» «Mi dispiace di saperlo solo adesso, se no sarei corsa a trovarla. E non capisco come il contino Mario non mi abbia avvertita!» Sultana sussultò e i suoi occhi smarriti si fissarono scintillanti sulla fanciulla. «Tu vedi il contino Mario?» Anna Maria arrossì fortemente, ma rispose con un ammirabile accento ingenuo: «Sì, signora, quasi tutti i giorni.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli è stato così gentile con me, mi ha indicato dove dovevo rivolgermi per prendere a nolo un buon pianoforte, acquistare la musica, e ha chiesto il permesso alla mia madrina di venire a passare la sera con noi. Oh, non è punto superbo il contino! Egli giuoca a carte con noi, suona il pianoforte quando io canto… Insomma, è amabilissimo.» Ogni parola di Anna Maria era come una sferzata sulle guance di Sultana, che si faceva alternativamente rossa o livida e stringeva le labbra per non gridare, mentre lampi di collera rifulgevano nel suo sguardo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ora capisco perché anche lui non si vedeva più! - disse fra i denti - Ma egli fa male ad abusare della tua ingenua fiducia e semplicità. Perché tu, cara fanciulla, non conosci bene il contino, non sai che terribile seduttore sia.» Gli occhi splendidi di Anna Maria si fissarono pieni di maraviglia sulla signora Sigrano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Un seduttore? - ripeté - Ma io credo che ella s’inganni, signora! È timido e buono come un ragazzo, non mi ha mai rivolto una parola che la mia madrina non potesse udire, non parla con me che d’arte, di musica e di poesia.» «È furbo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Lo fa per attirarti - replicò seccamente Sultana - Non sentisti quel giorno, nel mio salotto, come ne parlavano? Dicevano che fa la corte alla signora Leberto.» Anna Maria ebbe un adorabile sorriso. «Ma ella deve pure ricordare, signora, che il contino si difese da certe dicerie la sera in cui pranzammo insieme, e affermò che la signora Leberto è una donna onesta.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E io lo credo.» Sultana fremeva. «Perché tu sei una bambina, e nulla conosci della vita - rispose con impazienza - Ma io non permetterò mai che Mario ti lusinghi e ti perda.» «E perché dovrebbe perdermi, signora?» «Qui sulla strada non posso spiegarmi.» «Ebbene, venga su da me; siamo a pochi passi da casa mia, e la mia madrina sarà felice di riceverla.» «Andiamo pure.» Anna Maria mostrò una grande allegrezza nell’accompagnare la signora alla propria abitazione, e Sultana fu persuasissima che la fanciulla le avesse detto tutta la verità; perciò non la odiava. Ma quale rabbia sentiva contro l’ufficiale che si prendeva così giuoco dei suoi tormenti, occupandosi di un’altra!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma che sperava da Anna Maria? Egli non era così stupido da non comprendere che non poteva farsene un’amante… e tanto meno una moglie! Pensava forse che quando la fanciulla avesse calcato le scene vi sarebbe più probabilità di conquistarla?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Intanto Sultana aveva il cervello in fiamme e una rabbia intensa nel cuore. E dire che Mario, dopo la loro ultima separazione, non si era più curato di farsi vedere, aveva lasciato l’alloggio, dove per quasi due anni avevano passato insieme ore felicissime, ed essa, non sapendo dove si fosse recato, lo credeva fuori di Torino! In quelle due settimane era stata ammalata, febbricitante, perché il ricordo del distacco la torturava.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma giù da due giorni la sua fibra fortissima aveva preso il sopravvento, ed ella aveva risoluto di riprendere la sua vita mondana e di cercarsi un altro amante per vendicarsi di Mario. In quelle due settimane non aveva mai pensato ad Anna Maria; e all’avvocato, sorpreso di quell’assenza, disse che forse la fanciulla aveva la madrina ammalata e che si sarebbe recata ella stessa a visitarla. Orsola ricevette la bella signora con vera cordialità, e si venne quasi subito a parlare del contino.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana fece di lui un ritratto morale così brutto, che la vecchia ne fu spaventata. «Chi lo direbbe, a vederlo e a sentirlo parlare, che sia un giovane tanto pericoloso! - esclamò - La mia Anna Maria mi aveva assicurata che per lei, cara signora, come per suo marito, il contino era quasi un figlio, e ciò mi ha indotta a riceverlo, a usargli tutte le cortesie, a lasciarlo intrattenere con la mia figlioccia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma ora gli dirò francamente di cessare le sue visite, non è vero Anna Maria?» «Io farò tutto quello che tu e la mia benefattrice vorrete - rispose con voce soave la fanciulla - Tuttavia non mi sembra il caso di chiudere a un tratto la porta in faccia a chi si è mostrato finora così gentile e ci ha trattate da vero gentiluomo.» «Anche questo è vero!» mormorò Orsola. «Piuttosto - proseguì Anna Maria - quando stasera il signor Mario verrà, l’avvertirò che lei, signora, è stata qui e si è mostrata sorpresa nell’apprendere che egli viene a trovarci tutti i giorni senza avergliene fatto parola, anzi, cessando di venire a casa sua.» «Benissimo! - esclamò Sultana - E aggiungerai che avendo assoluto bisogno di parlargli da parte dell’avvocato, lo aspetto domani alle quattro del pomeriggio.» «Sì, signora, non mancherò, stia sicura.» Ormai Sultana, più sollevata, persuasissima di poter impedire quell’idillio appena cominciato, se ne andò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allora la fanciulla abbracciando la madrina le disse con un singolare sorriso: «Stai tranquilla; la signora Sigrano s’inganna circa il contino Mario: egli non mi ha mai detto una parola d’amore, ma ho indovinato che il suo cuore è mio, e vedrai che prenderà quest’occasione per rivelarlo alla contessa, che è per lui come una mamma. Io diverrò sua moglie.» «Se fosse vero!» esclamò Orsola estasiata. «Sarà vero!» ripeté la fanciulla con un accento così energico, che ebbe il potere di rendere la vecchia come inebetita dallo stupore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La sua figlioccia la sorprendeva ogni giorno più, ed ella si chiedeva chi le avesse dato tanta presenza di spirito, tanta energia, mentre era vissuta sempre modestamente in un paese alpestre, quasi selvaggio. Era infatti ben nobile e grande il sentimento che Anna Maria aveva ispirato all’ufficiale. Dal momento che avvicinava la fanciulla egli sembrava trasformato; aspettava ansiosamente l’ora di vederla, e vicino a lei ogni sofferenza morale, ogni triste ricordo svaniva.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Appunto perché egli l’amava, ritornava fanciullo, e mentre la piena del cuore sembrava lo soffocasse, non osava rivolgere alla buona giovane una parola meno che rispettosa; si contentava di ammirarla, di misurare dai discorsi la nobiltà d’animo della fanciulla. Anche quella sera si recò da Anna Maria invaso dall’immensa gioia di rivederla, giacché fin dal giorno prima, a causa del servizio, non aveva potuto recarvisi. Quando sonò alla porta dell’appartamento di Orsola, il cuore gli battè più celere, fu preso da un turbamento delizioso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Per il solito Anna Maria stessa gli apriva e lo accoglieva con un raggiante sorriso sulle labbra. Ma quella sera comparve Camilla, la vecchia serva un po’ ricurva, che gli disse con semplicità: «Buona sera, signor tenente!» «Buona sera! - rispose il giovane, subito turbato - Le signore sono in casa?» «Sì, sì, dia a me il mantello, la sciabola e vada pure: sono nel salotto da pranzo.» Quando Mario entrò, la fanciulla, che sedeva vicino alla zia, si alzò e gli stese la mano con aria un po’ triste.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Buona sera, signor Mario!» disse. «Buona sera, signorina; buona sera, signora Orsola! Come mai così turbate?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Hanno avuto qualche cattiva notizia?» «No, no - rispose la fanciulla - ma abbiamo avuto una visita che ci ha un poco stordite. Si accomodi, signor Mario; le dirò tutto.» Egli era agitato; sedette, girando nervosamente il berretto che teneva fra le mani. «Una visita?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- ripeté - E di chi?» Anna Maria lo guardò fissamente con quegli occhi così splendidi, sinceri. «Della signora Sultana Sigrano» rispose. Mario divenne un po’ rosso, ma non fece alcun gesto che tradisse la sua emozione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Lei? - soggiunse freddamente - Che cosa voleva?» Orsola rimase silenziosa lasciando parlare la figlioccia. «Prima di tutto - esclamò Anna Maria - mi ha sgridata per essere stata tanti giorni senza recarmi da lei!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E per questo ha ragione. Ma quando ha saputo che ella viene a trovarci, si è scandalizzata, ci ha detto che abbiamo fatto male a riceverlo senza avvertirla, e che lei non ha agito bene tacendo alla signora le sue visite. E mi ha fatto promettere d’indurlo a recarsi domani alle quattro a casa sua, avendo assoluto bisogno di parlarle.» Mario aveva ascoltato con attenzione, cercando di non tradire l’affanno che sentiva.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«E non ha detto altro? Non mi nasconda la verità!» Orsola non seppe tacere. «La verità gliela dirò io!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò - La signora Sigrano ci ha fatto capire chiaramente che la sua assiduità compromette la mia figlioccia, e ha aggiunto che non debbo permetterlo assolutamente.» «È vero! - mormorò Anna Maria, divenendo pallida e turbata - E ha fatto di lei un ritratto poco lusinghiero; ma io l’ho difeso, perché non posso credere che mi abbia avvicinata con tristi disegni. Tuttavia certe insinuazioni mi hanno fatta soffrire.» La rabbia, il dolore, la disperazione sconvolgevano il cuore e il cervello del giovane ufficiale, che presa una mano della fanciulla le disse quasi con le lacrime agli occhi: «Grazie, grazie di non aver creduto a quelle perfide insinuazioni!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io non posso raccontarle ora il motivo per cui la signora Sigrano mi odia e cerca di nuocermi ai suoi occhi. Ma un giorno lo saprà… e mi perdonerà. Ora l’accusa della signora Sigrano rompe ogni mia esitazione, ogni mio indugio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io volevo attendere ancora prima di rivelare a lei, Anna Maria, il puro e grande affetto che le porto fino dal primo giorno in cui la incontrai; temevo di vedermi respinto per la memoria dell’altro; ma ora che le sue lacrime mi rivelano come io non le sia indifferente, qui dinanzi alla sua madrina le chiedo in grazia di divenire mia moglie.» Anna Maria gettò un leggero grido. «Sua moglie, io? - ripeté - Ma pensi che lei discende da una famiglia nobile, mentre io sono la figlia di un maestro di scuola!» «Ebbene, crede che ciò possa essere un ostacolo per me?» proruppe il giovane esaltato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Per lei, forse no - disse a voce bassa Anna Maria - ma per i suoi genitori?» «I miei genitori acconsentiranno: basterà una parola dell’avvocato Sigrano per risolverli. Dunque io non andrò domani dalla signora Sigrano, ma dall’avvocato; parlerò con lui e saprò convincerlo del mio amore per lei, Anna Maria. Ma bisognerebbe che sapessi se ella mi permette questo passo, se il mio amore è condiviso, e se ella vorrà fare per me il sacrificio di rinunziare al teatro.» Anna Maria non appariva turbata dallo scintillare dei neri occhi di Mario che la fissavano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Con voce dolcissima ma ferma: «È proprio sul serio che mi fa una tale domanda?» disse. «Lo giuro sulla vita di mia madre.» «Ed io, in presenza della mia madrina, le rispondo che sarò felice di condividere la sua vita, e che fin da questo momento, non avrò altra volontà se non la sua.» Mario gettò un grido delirante di gioia e si portò la manina della fanciulla alle labbra coprendola di baci. «I tuoi occhi non mi hanno ingannato!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò - Tu mi ami, Anna Maria?» La fanciulla sorrise, guardò la madrina che piangeva di gioia, il bel giovane che la fissava ancora nell’angoscia del dubbio, e rispose con semplicità, senza arrossire: «Ti amo, Mario!» Le ore di quella serata scorsero come un lampo per i due giovani. Ciò che sembrava dovesse separarli, li aveva invece uniti. Mario faceva mille progetti per l’avvenire; la fanciulla gli rispondeva con calma, ma con un linguaggio elevato, che mostrava tutta la sua purezza d’angelo, la rendeva irresistibile.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","A mezzanotte si separarono, scambiandosi in faccia alla madrina il primo bacio d’amore, un bacio puro, che non li avrebbe fatti arrossire. «A domani sera, mia cara fidanzata! - disse Mario - Pensa a me, che sognerò soltanto il giorno in cui non ci separeremo più.» Quando egli si fu allontanato, la madrina esclamò tutta esultante: «Tu avevi ragione, e la signora Sigrano s’inganna!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il contino Mario è un galantuomo, e ora puoi essere sicura che diverrai sua moglie. Pensa alla gioia dei tuoi genitori se fossero vivi! Ma tu sei diventata mesta!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non sei dunque contenta? Pensi forse ad Alceste, che in fondo non ti meritava?» «Penso che per cagion sua io mi trovo fidanzata a Mario - rispose la fanciulla - E non posso sorridere all’idea che la mia felicità sia fondata sulla morte di un altro. Dinanzi al contino era mio dovere mostrarmi lieta, ma con te posso essere anche triste.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E ora mi ritiro, perché le emozioni mi hanno stancata: buona notte, madrina!» «Buona notte, cara: che Dio ti benedica!» Sola nella propria camera, la fanciulla pianse a lungo. «Se Mario sapesse che per vendicare Alceste e schiacciare Sultana ho simulato con lui! - mormorò - E avevo giurato di odiarlo!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma non posso, come non posso amarlo pensando che egli pure è stato l’amante di quella donna. Oh, la visione sinistra non mi abbandonerà mai, soffocherà ogni slancio del mio cuore! Ma ho promesso a me stessa che egli sia mio marito, e lo sarà!» Disse queste ultime parole quasi a voce alta, cogli occhi divenuti asciutti, le labbra frementi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Poi, vinta, martirizzata nell’anima, ebbe una nuova e più violenta crisi di lacrime. Il domani, alle quattro del pomeriggio, Sultana attendeva nel suo salotto il contino Mario Herbert. L’avvocato era al suo studio e non sarebbe tornato che alle sette per pranzare; Teresa aveva condotto i ragazzi a una fiera di bambole, e Caterina aveva l’ordine di rimandare chiunque si fosse presentato, all’infuori di Mario.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La gentildonna aveva passato una notte atroce all’idea di un accordo tra il contino e Anna Maria. Ma forse, se egli avesse saputo che quella fanciulla era la fidanzata di Alceste, il suo entusiasmo per lei si sarebbe calmato. In quanto ad Anna Maria, era pronta a fare ciò che la madrina ed essa volevano; dunque non le dava pensiero.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana portava sul volto la traccia della notte insonne trascorsa. Sembrava invecchiata: aveva un cerchio plumbeo agli occhi, che lucevano di una luce sinistra. Ma era sempre bellissima, e nell’abito celeste, semplicissimo, aderente, il corpo si disegnava in tutta la sua stupenda perfezione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana soffriva nel suo amor proprio, nella sua fierezza. No, non avrebbe mai creduto che Mario, il quale s’inginocchiava dinanzi a lei come dinanzi a un idolo, dovesse un giorno abbandonarla, avere quasi orrore di lei. Tutta la colpa era di Alceste.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E la sciagurata imprecava al morto che risorgeva tra lei e il suo amante per vendicarsi. «Ma no, questo è un pretesto! - mormorava - Mario evoca l’ombra di Alceste perché è sazio di me.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma guai a lui se cercherà di sedurre la fidanzata del morto.» Sultana aveva preparato nella sua mente un discorso da rivolgere al contino con la gravità di una madre che vuol impedire una follia a un caro figlio. Poiché dopo l’ultimo colloquio avuto con l’ufficiale non poteva agire di nuovo con lui come un’amante; non gli aveva forse detto ella stessa di dimenticare il passato, di perdonarle la sua pazzia, di restare semplicemente suo amico? Doveva dunque comportarsi in modo coerente, sebbene la sua natura violenta, la febbre che l’agitava, potessero farla a un tratto trascendere in recriminazioni e minacce.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana, nel suo profondo egoismo, non pensava né al marito né ai figli. Forse non amava neppure Mario. E se il giovane fosse stato più furbo, avesse finto l’amore che non sentiva, Sultana si sarebbe stancata per la prima, perché i suoi capricci non duravano a lungo, e un altro avrebbe preso il suo posto.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma la resistenza di lui infiammava la sua colpevole passione, ed ella tentava tutti i mezzi che la sua eccitata fantasia le suggeriva per riprenderlo ancora. Però, malgrado il suo violento capriccio, Sultana conservava in casa come fuori quel contegno altero, quell’indifferenza per gli uomini che la facevano ritenere impeccabile. Le quattro, le cinque erano passate: Mario non compariva.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ed essa era là, che aspettava ansiosamente, in preda a una vera febbre. Che egli non si fosse recato la sera prima da Anna Maria? Che rifiutasse di trovarsi ancora solo con lei?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ebbene, se non veniva, andrebbe lei a ricercarlo. Quantunque Mario avesse cambiato casa non le sarebbe difficile sapere il suo nuovo indirizzo telefonando in caserma. Essa ormai aveva un buon pretesto per recarsi da lui!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","II tempo scorreva, Sultana rimaneva immobile su di una poltrona del suo salotto, affranta, nervosa; ora le salivano le lacrime agli occhi, ora le usciva dalle labbra un’imprecazione. Ad un tratto sentì la voce dei suoi figli che rincasavano, e si alzò come galvanizzata. Ormai era inutile attendere, ed essa era risoluta di recarsi il domani da Mario.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Presa questa decisione, poté abbracciare calma i bambini, stordirsi nel loro cicaleggio, tanto che l’avvocato, tornando a casa, la trovò ridente, con Mina sulle ginocchia e Ottorino su di uno sgabello ai suoi piedi. L’avvocato appariva molto allegro. «Buona sera, Sultana!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse alla moglie, che si era alzata per abbracciarlo, mentre i figli gli si stringevano alle gambe - Non sei uscita, oggi?» «No… non ne avevo voglia; ma ho mandato i bimbi alla fiera delle bambole.» «E ci siamo molto divertiti!» gridò Ottorino «Io ho vinto una bambola!» soggiunse Mina. Il sorriso illuminava la faccia leale dell’avvocato mentre baciava teneramente la moglie e i bimbi. Caterina annunziò il pranzo, e mentre Mina e Ottorino seguivano la loro governante, Bruno e Sultana passarono nella sala attigua per mettersi a tavola.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Oggi - disse l’avvocato - ho avuto una visita che non aspettavo, e una domanda che aspettavo meno ancora, ma che mi ha fatto molto piacere.» Sultana, non immaginando di che si trattasse, l’ascoltava sorridendo. «Le visite non ti mancano mai!» esclamò. «Questo è vero» rispose l’avvocato, che non era mai stato di così buon umore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Caterina aveva servito la minestra, poi si era ritirata. Bruno ne prese alcune cucchiaiate, continuando a discorrere. «Il visitatore d’oggi, però - disse - avrebbe dovuto passare piuttosto da te; ma non osava, avendoci un po’ trascurati da un paio di settimane.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Indovini dunque facilmente di chi si tratta.» Sultana comprese, e s’irrigidì contro qualsiasi emozione. Poi rispose sorridendo: «Non c’è che quello scapestrato di Mario, che si permetta tali trascuranze!» «Sì, hai indovinato; ma ti assicuro che non riconosceresti più quel caro ragazzo. È diventato assai serio, riflessivo, e si è rivolto a me, proprio come un figliuolo al padre…» Caterina rientrava per cambiare i piatti e servire un’altra portata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Io mi fido poco del suo cambiamento - soggiunse Sultana - in ogni modo, sentiamo che cosa voleva da te.» Bruno porgeva il vassoio alla moglie perché si servisse la prima; frattanto rispose: «Egli mi ha confessato di essere innamorato di Anna Maria, e mi ha pregato di ottenere da suo padre il consenso di sposarla.» Sultana dette in uno scroscio di risa spaventoso. «Mario si è preso giuoco di te! - esclamò quando si fu calmata - Marito di Anna Maria, lui?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma è assurdo.» «No, cara, no; perché vedi, in una lettera che io tengo del padre di Herbert, il bravissimo uomo mi confida che desidererebbe di vedere accasato l’unico suo figlio, perché alla sua età, e nella sua posizione è facile cadere nelle mani di qualche avventuriera. Il conte Herbert aggiunge che egli non cerca nella nuora la nobiltà del casato o la ricchezza: gli basta che sia di famiglia onorata, di specchiata virtù…» Sultana l’interruppe con violenza, e con accento ironico fece: «E puoi tu rimanere garante di Anna Maria? Pensa che era la fidanzata di Alceste e si trovavano spesso soli insieme nella libertà della campagna.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E poi, se fosse una perla immacolata, non avrebbe cercato di attirare Mario, né avrebbe nascosto a me, che la trattai come una madre, le visite del giovane ufficiale.» L’avvocato aveva ascoltato in silenzio, con aria grave; indi rispose: «Forse in questo hai ragione; ma né Anna Maria né Mario credevano di far male trovandosi qualche volta insieme, in presenza della madrina. Mario mi ha giurato di non averle mai detto una parola d’amore prima di ieri sera; aveva desiderato avvicinarla, appunto per conoscerne il carattere e indovinarne le tendenze. Anna Maria non gli ha nascosto nulla della sua vita passata, del suo fidanzamento con Alceste, e Mario giura che non vi è fanciulla più pura e leale di lei, e che desidera farne la compagna della sua vita.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E io lo credo. Solo ieri sera, avendo la madrina di Anna Maria pregato Mario di cessare le sue visite, egli dichiarò senz’altro il suo amore, chiese ad Anna Maria se voleva diventare sua moglie, e aggiunse che sarebbe venuto oggi a parlarne a me, persuaso che l’avrei aiutato a realizzare il suo sogno.» Sultana batteva i denti. «E tu, che gli hai risposto?» «L’ho approvato, perché anch’io stimo molto Anna Maria.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tu pure, del resto, hai sempre detto che era tuo vivo desiderio di vederla accasata, felice, sembrandoti di adempiere così a un dovere verso lei.» «Sì, l’ho detto e lo ripeto! - esclamò Sultana - Ma quel libertino di Mario non può appagare i miei voti né i tuoi.» Bruno aggrottò le ciglia, e sulla sua fronte apparve una profonda ruga. «Decisamente - disse con accento alquanta duro - tu sei avversa al contino Herbert!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’ho già osservato altre volte. Ma la tua antipatia ora si accentua. E non ti pare questa un’ingiustizia?» Da tali parole, e più ancora dal tono con cui furono pronunziate, Sultana capì che la sua ostilità poteva tradirla.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Onde chinando il capo rispose: «Sì, ho forse torto. Ma che vuoi, mi sembra impossibile che quel giovane vanitoso e leggero possa a un tratto metter giudizio!» «Egli ne ha sempre avuto - soggiunse Bruno ritrovando il suo buon sorriso - nonostante il suo fare scherzoso, che lo fa sembrare sempre in cerca di avventure galanti. Ma ora mi sono formato un’altra convinzione parlando seriamente con lui.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario ha cuore e sentimento; sogna la felicità domestica, figli sani e forti da far ballare sulle ginocchia e che rispecchino, come i nostri, le virtù della mamma. Non è un capriccio passeggiero che l’attira verso Anna Maria, ma un grande e nobile amore, che non può avere il suo epilogo che nel matrimonio. “Io mi trovavo ormai come un naufrago nella vita” mi ha detto con le lacrime agli occhi “ed Anna Maria è stata la mia àncora di salvezza.” Gli ho dunque promesso tutto il mio appoggio, gli ho detto che avrei scritto io stesso a suo padre dandogli le migliori informazioni sulla fanciulla, la quale possiede altresì un discreto patrimonio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tu poi, cara Sultana, dovresti domani recarti da Anna Maria, che di certo non osa presentarsi a te temendo di averti involontariamente offesa; così potrai scrutare il suo cuore, i suoi sentimenti, accertarti se si trova proprio disposta a divenire la moglie di Mario, e aiutarla a conseguire la felicità.» Sultana sentiva dentro di sé scatenarsi un impeto di ribellione. Più volte, durante quel discorso, fu tentata di gridargli: «Non hai ancora compreso che Mario è il mio amante, che mi ha rubata a te, che io l’amo ancora pur odiandolo, e che non permetterò mai che sposi Anna Maria?» Ma le sue labbra rimanevano mute, come suggellate. Per quanto audace, essa non osava confessare a quel marito credulo e buono, che l’aveva posta sopra un piedistallo, la bassezza della sua condotta, non già per timore che egli, nell’impeto della disperazione, l’avesse uccisa, ma per non perdere in faccia al mondo quell’aureola di onestà che la rendeva superba, invidiata dalle altre signore.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Inoltre capiva che la sua confessione non bastava a vendicarla di Mario, perché Bruno stesso lo avrebbe risparmiato. La parte che il marito voleva farle fare presso Anna Maria le parve ridicola, atroce. Pure l’accettò.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Le era balenata rapida nella mente l’idea che solo la fanciulla poteva mandare a monte quel matrimonio, distruggere i sogni di Mario, rifiutandolo. Anna Maria aveva tanta fiducia in lei, che l’avrebbe creduta se ella le avesse detto che l’ufficiale era indegno di lei, e che mentre le giurava di amarla, teneva una relazione con un’altra che aveva diritto alla fedeltà di lui. Presa questa risoluzione, Sultana rispose al marito, con accento mutato: «Tu hai sempre ragione, caro Bruno, e sai vedere le cose meglio di me.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io mi recherò da Anna Maria, e stai pur certo che, se dipenderà da me il renderla felice, lo farò con tutto il cuore.» L’avvocato ebbe un moto di gioia. «Adesso ti riconosco, tesoro mio! - esclamò - Vedrai che, parlando con lei e poi con Mario, ti persuaderai che non potrebbe trovarsi una coppia meglio assortita, e ti sentirai disposta ad aiutarmi nel far loro conseguire la felicità.» Sultana rimase muta, ma ebbe la forza di sorridere come se approvasse pienamente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Verso le dieci del mattino Sultana, che nella notte aveva riposato tranquilla e piena di speranza, avvolta in un mantello di pelliccia, con un cappellino di velluto ornato di un semplice spennacchio, si diresse a piedi verso la casa di Anna Maria. Ella aspirava avidamente, sotto la leggera veletta, l’aria frizzante che le dilatava i polmoni dandole un senso di benessere. Teneva le mani nel manicotto di lontra, e camminava a testa alta, lesta come una giovane di vent’anni; infatti, ne dimostrava poco più con quelle trecce dorate, la carnagione di latte e rosa, gli occhi splendenti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era bellissima, e l’aveva notato ella stessa guardandosi nello specchio, la qual cosa rendeva il suo volto più sereno, più mite. Dietro i cristalli del ristorante di Matteo Ferpio essa vide le tavole preparate in attesa degli avventori e pensionanti, e pensò che a una di quelle tavole Alceste aveva cenato l’ultima sera della sua vita. Provò un leggero brivido, distolse gli occhi da quelle tavole, entrò subito nel vestibolo della casa, salì rapida le scale, ma si fermò un istante dinanzi all’uscio del quartierino abitato da Anna Maria e dalla sua madrina.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il cuore le batteva pazzamente, e per un momento provò le angosce della sera prima. Ma riavendosi quasi subito, sonò con mano ferma il campanello. Si udì un rumore di passi nell’interno, e l’uscio, aprendosi, mostrò la figura soave e raggiante di Anna Maria.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La fanciulla indossava un semplice abito da casa di lana bigia, accollato come quello di un’educanda, e portava al collo una sottile catenella d’oro con appesavi la medaglia della Madonna. Ma quella semplicità le dava un’aria così angelica, da renderla affascinante. Vedendo la signora Sigrano, Anna Maria gettò un grido di gioia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Lei? Lei? - esclamò - Venga, venga; l’aspettavo!» «Mi aspettavi?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- replicò Sultana vivamente, mentre seguiva la fanciulla nel salotto dove non era alcuno - E chi ti ha avvertita della mia visita?» «Nessuno, ma il cuore mi diceva che sarebbe venuta da me quando avesse saputo da suo marito il colloquio che ebbe con Mario… Ma si accomodi.» Nell’udire dalla fanciulla il nome dell’ufficiale pronunziato con tanta dolcezza e familiarità, Sultana sussultò, ma sedendosi nel basso e soffice divano, rispose con disinvoltura: «Hai indovinato! Appena ho saputo di quel colloquio, ho desiderato di parlare con te; ma vorrei che fossimo sole, senza testimoni.» «Ella ha scelto l’ora propizia - disse Anna Maria sedendosi su di una seggiola dinanzi alla contessa - Sono sola in casa; la mia madrina passa le sue mattinate presso una vicina inferma, cui fa buona compagnia. Camilla è nel cortile: aiuta la moglie di Matteo a fare il bucato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Parli dunque liberamente, ché all’infuori di me nessuno l’ascolterà.» «È quello che desidero» rispose Sultana. Gettò il manicotto in un angolo del divano, si alzò il velo all’altezza della fronte, si sganciò e trasse all’indietro la pelliccia che le teneva troppo caldo in quella stanza dove ardeva la stufa, poi disse con gravità: «Prima di tutto vorrei sapere perché Mario si è recato da mio marito invece di venire da me, come di certo tu gli avrai detto.» «Sì, signora - rispose con dolcezza la fanciulla - io e la mia madrina ripetemmo a puntino quanto ella ci aveva ordinato di dire. Ma quando Mario, che mai mi aveva rivolto una parola di amore, sentì che doveva cessare le sue visite in questa casa, confessò con le lacrime agli occhi che le sue intenzioni erano oneste, e che presentandoglisi così l’occasione propizia, mi rivelava in faccia alla mia madrina che il suo amore per me era tanto grande quanto nobile e puro, e mi chiedeva se ero disposta a divenire sua moglie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Disse che ne avrebbe parlato all’avvocato prima che a lei, perché il signor Sigrano poteva giovargli facendogli ottenere il consenso di suo padre…» «Che commediante! - esclamò fra i denti Sultana - E tu lo hai creduto?» Anna Maria fece un ammirabile moto di stupore. «Perché non avrei dovuto crederlo?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Che interesse avrebbe avuto d’ingannarmi? Io nulla avevo fatto per ottenere la sua confessione, ed era tale la fiducia da lui ispiratami, che nulla gli avevo nascosto del mio passato, del mio fidanzamento con Alceste, dell’amore che nutrii per lui e che fu troncato bruscamente non già dalla sua tragica fine, ma dal movente che l’aveva condotto al suo triste destino.» Sultana fremeva, era divenuta pallida. «Mario è egualmente sincero con te?» fece con un tono pieno d’ironia.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì, signora; egli non mi ha nascosto di aver condotto finora una vita dissipata, di essersi abbandonato a facili amori, pur non trovando, in quegli effimeri piaceri, che amarezza e sconforto, e solo dalla sera in cui mi conobbe comprese come potessero esistere degli affetti ideali, da nobilitare anche l’uomo più abietto, da fargli benedire la vita! Io pure sentivo che era nostro destino l’amarci, e ieri sera, allorché Mario venne tutto raggiante a dirmi che il signor Sigrano approvava la sua scelta ed era sicuro di ottenere il consenso del conte Herbert, ebbi la prova che egli era sincero, e suggellammo con un bacio il giuramento reciproco di eterna fedeltà.» La fanciulla aveva parlato con accento ingenuo ma fermo, senza chinare gli occhi dinanzi allo sguardo fiammeggiante della contessa. «Quel giuramento lo spezzerai!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò Sultana, che non sapeva più contenersi - No, tu non devi sposare Mario perché egli è indegno di te.» «Indegno di me? - replicò la fanciulla con voce squiIlante - Che ha dunque fatto?» «Mario ha un vincolo che è impossibile spezzare!» rispose in tono risoluto Sultana. La fanciulla gettò un grido, e con aria d’incomparabile candore fece: «Egli ha moglie?» «No - rispose Sultana - ma ha sedotto la moglie di un altro, e questa donna, che gli ha sacrificato tutto, che l’ama come una pazza, non lo cederà né a te né ad altre.» La fanciulla alzò superbamente la bella testina.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Non è che questo? Mi ero spaventata. Ebbene, posso dirle che ella s’inganna.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario non ha la stoffa di un seduttore, e di certo la donna di cui ella parla lo avrà invece sedotto. Costei è la sola colpevole se ha avuto il coraggio d’ingannare un marito che forse l’amava, e che l’ama. Comunque, è probabile che Mario, appunto per spezzare una catena che gli pesa, ne cerchi un’altra più fiorita, meno sparsa di spine e di pericoli!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E io sono orgogliosa di aiutarlo in quest’opera di purificazione.» Sultana ebbe voglia d’insultare Anna Maria. Ma resistette, e a un tratto i suoi occhi divennero soavi, umili, fissandosi sulla fanciulla; poi, con un accento pieno d’angoscia: «E se quella donna fossi io?» mormorò. «Lei?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Lei? Lo ripeta perché io possa udir bene le sue parole. Lei, l’amante del contino Mario Herbert?» «Sì - ripeté Sultana con voce soffocata - Che Dio ti preservi, fanciulla mia, da certe passioni che travolgono l’esistenza, che fanno calpestare i doveri più sacri, dimenticare le creature più care.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’amore che mi avvinse a Mario ha sconvolto il mio spirito, la mia ragione, dissolve le mie fibre, mi fa desiderare la morte.» Singhiozzò; poi, stendendo le braccia alla giovane con gesto disperato: «Mia buona Anna Maria, consolami! - esclamò - Dimmi che rinunzierai a lui…» Anna Maria si mise a ridere, di un riso inestinguibile, quasi folle. «Tu ridi?» balbettò Sultana con sorpresa e terrore a un tempo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì, rido - rispose la fanciulla alzando fieramente la bella testa - rido nel vedere quale ammirabile commediante ella sia, e fin dove giunga la sua impudenza. La stessa parte sentimentale l’ha recitata anche ad Alceste perché il disgraziato rinunziasse ai suoi diritti, la cedesse senza ribellione a un altro?» Sultana sussultò, divenne livida. Nelle parole, negli sguardi della fanciulla comprese come costei la sapesse lunga sul suo conto e fosse una nemica pronta a prendere ogni rivincita al momento opportuno.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana non ebbe il tempo di rispondere, perché Anna Maria proseguì: «Via, getti quella maschera che le copre il volto, e si mostri la donna cinica, disonesta, malvagia che è, tanto più che io non la temo. So già da lungo tempo con chi ho da fare, ma ho voluto sentire la spudorata confessione dalle stesse sue labbra. Ma ella non ha raggiunto il fine che desidera.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io non rinunzio a Mario, no, e lei stessa dirà a suo marito che è felice di questo matrimonio, e mi condurrà al municipio e all’altare.» Sultana perdette ogni freno. «Giammai! - gridò - Dopo tutto, che puoi tu fare contro me?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nulla!» «Lo crede? Ebbene, voglio disingannarla. Attenda un istante.» Anna Maria si alzò e disparve nella stanza vicina lasciando Sultana annientata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Possibile? La ragazza non solo sapeva tutto, ma aveva nelle mani le prove che potevano perderla! Erano forse quelle prove stesse che la indussero a uccidere Alceste per averle in sua mano?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria tornò con un foglio nelle mani. Era la copia della lettera di Alceste. «Legga!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò stendendola bruscamente alla signora Sigrano - Non le consegno l’originale, perché so di che cosa è capace; ma posso dirle che, uniti a questa lettera, trovai gli oggetti di cui Alceste parla, e che non usciranno dalle mie mani se non che per passare in quelle di suo marito o del Procuratore del Re, se lei cercherà d’intralciarmi la via, se m’impedirà di ottenere quello che ho il diritto di avere; perché se lei mi tolse il fidanzato, io le tolgo l’amante, non già per un capriccio dei sensi, ma per farmene un marito legittimo.» La rabbia di Sultana vinse anche la sua angoscia, la sua paura. «Ciò non impedirà che Mario mi abbia amata prima di te, più di te, né tu gli farai dimenticare i miei baci.» Anna Maria impallidì, ma tenne alta la fronte. «Io non cerco né l’amore, né i baci di Mario - disse - ma voglio il suo nome, e l’avrò!» Sultana non rispose: leggeva la lettera accusatrice del morto, quella lettera che poteva trascinarla nel fango, rivelare la sua vergogna, la sua infamia, riaprirle le porte di quella prigione da cui era potuta sfuggire.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E dire che essa aveva creduto all’ingenuità di Anna Maria ed era fermamente convinta di averla docile strumento nelle sue mani! Ora invece avrebbe scommesso che la fanciulla non sapeva che farsene di Mario, ma che lo voleva per marito onde vendicare il morto e se stessa. Se avesse avvertito Mario di quella trama?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","No, l’ufficiale non l’avrebbe creduta; e poi, Anna Maria aveva la lettera di Alceste per sua difesa e per coprire d’onta Sultana! Più continuava nella lettura, più diventava livida, convulsa. Il morto si vendicava terribilmente di lei.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli aveva ben giudicato la sua fidanzata scegliendola a strumento della sua vendetta! Era finita! Per Sultana giungeva l’ora della catastrofe, ove non avesse la forza di scongiurarla.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Bastava che ella desse il consenso a quel matrimonio, l’approvasse… ed era salva! Altrimenti la ragazza non perdonava. Forse in quell’istante nella mente di Sultana passò l’orribile visione della sua vita passata, piena di vergogne, di cui il mondo non aveva mai avuto il minimo sospetto.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E doveva veder crollare l’edifizio di menzogne così bene architettato, per la folle passione verso un giovane che non l’amava più, che la disprezzava? Ma come confessarsi vinta dinanzi ad Anna Maria? Sultana provava un supplizio orribile, peggiore della morte.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Pure era necessario decidersi! Un tremito nervoso agitava le mani che tenevano il foglio: aveva le labbra convulse, gli occhi dilatati, la faccia scomposta da pungente angoscia. «Io ti ho ucciso il fidanzato - disse con voce tronca - ma egli si vendica gettandomi in volto il fango che non merito e mentendo con te per scusarsi di averti tradita.» «Non insulti il morto come ha insultato il vivo!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- replicò Anna Maria, sempre calma e altera - Basterebbe la lettera da lei scritta al contino Mario per giudicarla.» Sultana strinse fra i denti le labbra aride. «Tuttavia io non sono qui per discutere sugli amori di Alceste e di Mario - soggiunse la fanciulla - bensì per rivendicare i miei diritti di fronte ai suoi. È ella disposta a tornare da suo marito dicendosi fermamente convinta che la mia felicità dipende dal mio matrimonio con Mario, e per confermare a questi, dinanzi all’avvocato, come sia lieta della scelta da lui fatta?» «Ebbene, sì!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose Sultana - Ma in cambio della mia sommissione, della mia alleanza, tu mi darai l’originale di questa lettera e gli altri oggetti lasciati da Alceste.» Anna Maria fece una risata sdegnosa, piena di sarcasmo. «Le pare possibile? La lettera di Alceste e gli altri oggetti sono per me una garanzia e una difesa come li tenni segreti in questi due anni, lo saranno per sempre, a meno di una rappresaglia da parte sua, oppure se lei tradisse ancora l’uomo buono e generoso del quale porta il nome, e che ha tanta fede nel suo amore, nella nobiltà dei suoi sentimenti!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Per altro, se ella morisse prima di me, le giuro di distruggere le prove del suo delitto e delle sue infedeltà, perché il fango di cui si è macchiata non si riversi sui suoi figli innocenti.» Sultana rifletté un istante, poi mormorò come se parlasse a se stessa: «È l’espiazione.» Indi rialzando il capo soggiunse: «Sei feroce, e comprendo che nulla potrebbe rimuoverti dalla risoluzione presa. E sia! Io cedo; ma bada che un giorno tu non debba rimpiangere di aver voluto tal matrimonio, perché Mario non è uomo da rimanerti lungamente fedele.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli ti abbandonerà, come mi ha abbandonata.» Anna Maria rimase sorridente, calma. «Del mio destino ella non deve preoccuparsi, signora - rispose - Io sola ne sono responsabile. Dunque, è deciso?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tornando a casa, lei dirà a suo marito che mi crede degna dell’amore di Mario, e che sarà lieta di questo matrimonio. Io stasera avvertirò Mario che la mia benefattrice, per la quale nutro tanto affetto e tanta venerazione, è venuta a trovarmi per congratularsi della mia fortuna, della mia felicità, che era da lei desiderata.» Sultana ascoltava immobile, ma si udiva l’ansare del suo respiro. «Puoi giurarmi - disse a denti stretti - che Mario ignora l’esistenza della lettera di Alceste e degli altri oggetti?» «Glielo giuro, signora, come le giuro che anche la mia madrina e quanti mi conoscono nulla sanno di questo segreto e sono persuasi che io abbia per lei la stima più profonda, l’affetto di una figlia verso una madre amorosa.» «Mi giuri ancora che Mario non ti ha fatto mai parola dei rapporti corsi fra noi?» «Glielo giuro; egli temeva di offendermi, e forse anche di perdermi rivelandomi la verità.» Sultana provò ancora un soffocamento, ma fu la cosa di un istante.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Scattò in piedi, e con voce totalmente cambiata: «Raggiungi pure il tuo sogno, Anna Maria! - disse con un sorriso ammaliante - Io ti aiuterò, perché sento che tu vali, e ti ammiro. Avverti Mario che domani sera vi attendo per festeggiare nell’intimità della famiglia il vostro fidanzamento, che diverrà ufficiale appena ricevuto il consenso dei suoi genitori, consenso che non potrà tardare.» «Lo spero, e la ringrazio, signora!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose Anna Maria - Stia certa che Mario e io la obbediremo, riconoscenti della sua bontà e della sua tenerezza per noi.» La voce era dolcissima, ma il significato delle parole fece impallidire Sultana, che tuttavia soggiunse con disinvoltura: «A rivederci dunque a domani sera. Puoi lasciarmi la copia della lettera di Alceste?» «La tenga pure; a me basta l’originale.» Sultana si affrettò a nascondere il foglio in una borsetta interna del manicotto, si rimise la pelliccia, e prima di abbassare il velo sul viso sfiorò con le labbra la guancia della fanciulla, dicendole con accento indefinibile: «Senza rancore.» Poi, sorridente, si avviò verso l’uscio. Anna Maria l’accompagnò fin sul pianerottolo e stette a guardarla scendere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana, giunta abbasso, alzò gli occhi, e veduta la fanciulla sporgersi dalla ringhiera ripetè a voce alta: «A rivederci.» Quindi disparve sotto il vestibolo. Anna Maria si ritirò. Ormai era sicura della vittoria; pure il suo volto manifestava più dolore che gioia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Io non credo all’indulgenza di quella donna, e bisognerà che stia molto in guardia per me e per Mario!» mormorò. Nel dire il nome del giovane, una gran tristezza era nella sua voce. Sembrava che l’insinuazione fatta da Sultana sul suo matrimonio col contino destasse in lei un’ansia nuova.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Se egli non mi amasse, a che varrebbe la mia vittoria?» pensò. Ebbene, ella non sarebbe da meno della maliarda che ancora glielo contendeva! Saprebbe lottare col sorriso sulle labbra, essere ingenua o provocante a seconda del caso, pur di trionfare.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria sentiva che avrebbe sempre odiato la sua eterna rivale, l’assassina del povero Alceste, colei che forse avrebbe ucciso anche Mario pur di vendicarsi; ma questa volta Anna Maria si sarebbe intromessa tra Sultana e la vittima! Quando la madrina rientrò in casa con Camilla, trovò la giovane singolarmente lieta e vivace. «È stata qui la signora Sigrano - disse - e non era più quella di ieri l’altro; ora che Mario si è spiegato, è tutta contenta, e vuole che domani sera ci si rechi da lei per combinare ogni cosa e festeggiare fra noi il lieto avvenimento.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tu mi accompagnerai, non è vero, madrina?» «Certo, in questa circostanza non posso e non devo lasciarti andar sola - rispose Orsola - Ho le gambe un po’ deboli, ma vedendoti così lieta e felice, mi pare di tornare forte come una volta. Ah, se vivessero i tuoi genitori, come esulterebbero vedendoti in procinto di diventare contessa. Come saranno stupiti in paese!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E devi tutto alla buona signora Sigrano, non dimenticarlo.» «Non lo dimentico, stai sicura!» replicò la fanciulla con uno strano sorriso. Anche Matteo Ferpio e sua moglie si mostrarono lieti della fortuna toccata ad Anna Maria; Matteo per altro non mancò di dire: «Non credevo che quella ragazza dimenticasse tanto presto il povero Alceste!» «Siamo giusti - osservò Marietta - che consolazioni le procurò il tuo amico? Se l’avesse amata, sarebbe rimasto vicino a lei, né avrebbe perduto la testa dietro altre donne.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non già per Anna Maria si è fatto uccidere! Mi pare dunque che l’abbia pianto abbastanza. Del resto, ella sarebbe stata molto stupida se avesse rifiutato quell’ufficiale, che oltre avere un nome illustre e la ricchezza, è un gran bravo ragazzo e l’ama sinceramente.» «Tu hai sempre ragione!» concluse Matteo.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La sera, allorché Mario giunse da Anna Maria, questa gli disse della visita avuta, ed ebbe parole di affetto, di riconoscenza per la signora Sigrano. «Se tu sapessi com’è contenta del nostro matrimonio! Essa temeva soltanto che le tue intenzioni verso me, che considera come una figlia, non fossero oneste; ma ora che è persuasa della sincerità e della nobiltà del tuo amore, si adopera essa pure perché possiamo al più presto conseguire il nostro sogno.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Domani sera ci aspetta in casa sua.» «Io pure ho avuto un invito dall’avvocato» rispose Mario. L’idea di trovarsi, fidanzato di Anna Maria, in faccia a Sultana non gli sorrideva troppo. Gli sembrava impossibile che ella si fosse adattata così presto al suo abbandono.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma dopo tutto poteva anch’essere sincera, pentirsi di quel delirio che, com’ella stessa aveva detto, le aveva fatto dimenticare tutti i suoi doveri. Sultana doveva aver compreso che la loro relazione non poteva continuare e, passato il primo turbamento, aveva forse cercato non solo di dimenticare, ma di mostrarsi generosa con lui e con Anna Maria per acquistare il diritto alla loro riconoscenza. Quest’idea finì col tranquillizzarlo interamente, perché all’età di Mario, quando il cuore è buono, si crede ancora alla bontà altrui.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Perciò, agli elogi di Anna Maria per la signora Sigrano, aggiunse i suoi e con un tal calore, che la fanciulla lo fissò con uno sguardo inquieto, mentre un’intima angoscia le stringeva il cuore. Che Mario amasse ancora la maliarda? No, no!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sul volto del giovane non si leggeva alcun turbamento, nei suoi occhi era impressa la lealtà. E la ragazza tornò lieta, ridente. La signora Sigrano, tornata a casa, seppe che il marito si trovava già nella sala da pranzo coi bimbi dove attendeva lei per la colazione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Vengo subito!» disse. Aveva come una nube dinanzi agli occhi e un penoso ronzio nel cervello, ma dopo essersi rinfrescata il viso con l’acqua di Colonia e aver indossato una vestaglia da casa, apparve completamente trasformata. La dura espressione del viso era sparita come per incanto; il sangue le era affluito alle guance, dando maggior risalto alla carnagione abbagliante; aveva gli occhi scintillanti e un carezzevole sorriso le schiudeva le labbra.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Eccomi! - esclamò comparendo sulla soglia della sala da pranzo - Ho tardato, non è vero?» «Sei già scusata» rispose lietamente il marito, mentre i bimbi accorrevano incontro alla madre per baciarla. «Io so dove ti trovavi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ebbene?» «Ebbene, mio caro Bruno, Anna Maria è fuori di sé per la contentezza e non sa come esprimere a me e a te la sua gratitudine per l’interessamento e l’aiuto che le presteremo affinché si effettui presto il suo sogno e quello di Mario…» «Dunque, Anna Maria l’ama?» «Più di quanto avrei creduto. Anima cara, ella si è aperta interamente a me e mi ha commossa. Poi ha accettato con gioia l’invito per domani sera.» «Ne sono proprio contento, e riserbo ad Anna Maria e a Mario una grata sorpresa.» Un brivido corse per le vene di Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Quale?» domandò. «Stamani ho ricevuto dal conte Herbert questo telegramma, in risposta alla mia lettera.» Sultana lesse fremendo il foglio che il marito le porgeva. Mia moglie e io accettiamo ospitalità vostra casa per conoscere signorina che, scelta da voi, sarà degna nostra famiglia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non avvertite Mario, desideriamo fare sorpresa, portando personalmente nostro consenso fidanzamento. Arriveremo mezzogiorno domani. Herbert.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Una vampa di rossore bruciava la fronte di Sultana, ma sulle labbra le era rimasto il sorriso. «Benissimo! - esclamò - Si capisce che il conte non è un ingrato, e per compiacerti calpesta anche le tradizioni aristocratiche della famiglia, permettendo il matrimonio di suo figlio con una semplice borghese.» «Ai giorni nostri si pensa più alla felicità degli sposi che ai titoli!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose bonariamente l’avvocato - Tu stessa, che potevi aspirare al patriziato, preferisti il modesto professionista che ti amava! Ti sei pentita del tuo matrimonio?» «No davvero, e tu lo sai!» esclamò Sultana abbracciandolo. Si misero a tavola, e mentre facevano colazione, Bruno continuò a parlare dei fidanzati e dei preparativi per la sera seguente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Oggi non uscirò di casa - disse Sultana - voglio che sia messo in ordine l’appartamento per i conti Herbert. Daremo loro la camera, il salotto e il gabinetto di toelette che mettono nella galleria d’inverno, così si troveranno pienamente liberi.» «Lascio a te, cara, di disporre tutto come credi. Andremo insieme in automobile a prenderli alla stazione?» «Certamente!» La signora Sigrano non conosceva ancora i genitori di Mario, e fu sorpresa di trovare i conti Herbert più giovani di quello che credeva, avendo essi anche una figlia maritata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il conte Herbert era un bellissimo uomo, alto di statura, con capelli e baffi ancora nerissimi; alla grazia aristocratica egli univa un carattere amabile, senza alcuna alterigia. La contessa Jolanda Herbert era il ritratto del figlio: bionda come lui, con gli occhi neri dallo sguardo dolcissimo, possedeva il fascino della bontà e della naturalezza in tutti i suoi modi. Si capiva che era una di quelle creature schiette che l’ombra del male non ha mai sfiorate e la cui vita si compendia tutta nel dovere, nell’amore per i figli e per il marito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era quella una coppia esemplare. Sultana e Jolanda si abbracciarono come due amiche, e così l’avvocato e il conte si scambiarono un sincero amplesso. Nell’automobile che li conduceva alla palazzina poterono contemplarsi a vicenda.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ma sapete, contessa - disse Sultana con voce affascinante - che nessuno vi crederebbe la madre di Mario? Sembrate sua sorella!» «Eppure ho anche una figlia maritata, maggiore a Mario di due anni, e sono nonna da un lustro! - rispose Jolanda con un raggiante sorriso - Ma voi stessa, signora, mi sembrate giovanissima, e senza farvi complimenti vi dirò che vi trovo molto più bella del ritratto che aveste la bontà di mandarmi.» «Siete troppo indulgente!» replicò Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Mia moglie ha ragione - esclamò a sua volta il conte - e mi congratulo con te, amico mio, che al pari di me hai saputo scegliere una compagna bella, buona, intelligente. Abbiamo due perle rare in mezzo alle donne moderne!» «Di questo possiamo proprio vantarcene!» disse con slancio l’avvocato. Nessun muscolo del viso di Sultana trasalì: ella continuò a sorridere con Jolanda.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Speriamo che il nostro Mario sia egualmente fortunato!» soggiunse il conte. «Lo spero! - rispose con fermezza Bruno - La signorina Anna Maria Tosingo-Belgrado è una fanciulla affettuosa e mite, con un viso d’angelo e un cuore di colomba.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E per me e per Sultana è come una figlia, non è vero, cara?» «Verissimo! - replicò Sultana - E il vostro Mario se ne innamorò fin dal primo giorno in cui la conobbe.» «È orfana, mi scrivesti?» osservò il conte. «Sì - rispose Bruno - ella vive con la sua madrina e tutrice, una vecchia denarosa, della quale Anna Maria è l’unica erede.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma la fanciulla possiede già una dote di circa centocinquantamila lire. È vero che suo padre era un semplice maestro di scuola e sua madre una modesta borghese; ma la figlia ha un’istruzione solida e modi distintissimi. La dote l’ebbe da uno zio, ricchissimo agricoltore.» «Oh!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò Jolanda con un sorriso incantevole, quasi infantile - Mio marito e io non facciamo questione di nobiltà né di denaro; ci basta sapere che è una fanciulla onesta, e che amerà sinceramente il nostro Mario, per renderlo felice.» «Di questo posso rendermi garante!» esclamò gravemente l’avvocato. L’automobile si era fermata dinanzi alla palazzina, e il discorso rimase troncato. Sultana aveva già tutto disposto, con l’abilità e il buon gusto che le erano particolari, per il ricevimento dei suoi ospiti e per la riunione serale.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nessuno doveva avvertire Anna Maria né Mario dell’arrivo dei conti Herbert, che si sarebbero presentati al momento opportuno. Più si avvicinava la sera, più l’agitazione di Sultana aumentava; a momenti le sembrava di soffocare o che il cuore le schiantasse. Faceva sforzi supremi per pensare soltanto al dovere che le incombeva di fronte agli altri; ma l’idea che Anna Maria trionfava e che ella doveva inchinarsi vinta dinanzi a quella fanciulla della quale tutti, all’infuori di lei, ignoravano la volontà indomabile, l’astuzia, l’ipocrisia per riuscire nell’intento prefissosi, le metteva addosso una febbre che le faceva vedere tutto torbido intorno a sé.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Avrebbe essa la forza di resistere dinanzi all’espansione dei due fidanzati, alle loro scambievoli tenerezze? Eppure le s’imponeva imperiosa la necessità di mantenersi calma. Nessuno doveva conoscere le tempeste della sua anima.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana voleva conservare il suo buon nome, la sua integrità morale in faccia al mondo; più tardi Anna Maria e Mario sconterebbero quelle torture! La signora Sigrano non era mai stata così bella come in quella sera, in un abito di velluto, scollatissimo, che faceva spiccare la bianchezza della sua carnagione, i suoi capelli d’oro. Ma pure la sua bellezza non colpiva tanto quanto quella della contessa Jolanda Herbert, la quale attirava soprattutto per la sua grazia, il suo sorriso buono, mentre Sultana aveva nelle iridi azzurre lampi alteri, e nel sorriso qualcosa d’imperioso, di amaro.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quando Caterina annunziò la signora Orsula Martin colla figlioccia signorina Anna Maria, i coniugi Herbert disparvero dietro una portiera che metteva in un salotto attiguo. Ma rimasero nel vano di quella, e poterono a loro agio vedere la fanciulla entrare in compagnia della madrina. L’impressione fu subito favorevole.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La fresca giovinezza di Anna Maria, la grazia casta e altera del suo viso, l’intelligenza e la lealtà che brillavano nelle sue pupille, l’insieme della sua persona, di una eleganza e di una nobiltà rare, affascinarono i conti Herbert. «È incantevole!» sussurrò Jolanda all’orecchio del marito. «Sì!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- soggiunse questi - Quel briccone di Mario ha avuto molto gusto.» E nel timore di essere sorpresi prima del tempo, i due coniugi si ritirarono. Sultana era andata incontro a Orsola e ad Anna Maria, baciando questa sulla fronte e stringendo la mano alla madrina. Poi le aveva invitate a sedere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Orsola aveva indossato un abito di seta nera, che la fanciulla stessa le aveva rimodernato e che le dava un’aria distinta. La vecchia portava sui capelli bianchi, ancora folti, divisi sulla fronte, una cuffietta di pizzo nero che le stava benissimo. «Non potete credere, cara Orsola, il piacere che ci fate accompagnando la vostra figlioccia - disse affabilmente l’avvocato - specialmente in siffatta occasione.» «Sarei venuta anche prima - disse Orsola - ma le mie povere gambe mi reggono a stento e ho dovuto rinunziarvi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma stasera mi sarebbe parso di mancare a un mio dovere restando a casa. E colgo l’occasione per esprimere a lei e alla sua signora tutta la mia profonda riconoscenza per quanto hanno fatto per la mia figlioccia.» «Oh, sì! - soggiunse la fanciulla con adorabile ingenuità - Lo debbo a lei, signora, e a lei, avvocato, la mia presente felicità, né lo dimenticherò mai!» «Era mio dovere procurartela!» disse Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Fu annunziato il contino Mario Herbert. Anna Maria guardò Sultana. Era pallida, ma teneva alta la testa e sulle labbra aveva un sorriso crudele.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario entrò: appariva profondamente commosso, e dopo aver salutato con un sorriso la fidanzata e Orsola, s’inchinò alla signora Sigrano. «Vi ringrazio - disse, mentre un rapido rossore gli saliva alle guance - del vostro gentile invito e dell’interesse che voi e l’avvocato avete preso per me.» «Non tanto per voi - rispose Sultana ridendo e tendendogli la mano, che egli si portò alle labbra - quanto per questa cara fanciulla, che amo come una figlia. Veramente non meritavate la mia indulgenza né quella di Bruno per avere agito di nascosto…» «Vi assicuro, signora, che, non merito il vostro rimprovero - rispose pronto Mario - perché nulla ho commesso che potesse offendere voi e vostro marito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Le mie visite ad Anna Maria, presente la sua madrina, erano innocentissime, né mai avrei rivelato alla fanciulla il segreto del mio cuore, temendo di vedermi respinto, se non mi fosse stato detto che la mia assiduità presso di lei poteva comprometterla. Allora non esitai: le chiesi se voleva divenire mia moglie, ed ella mi confessò che ne sarebbe stata felice. Perciò mi recai senza indugio dal signor Sigrano sapendo che può molto presso mio padre, per pregarlo di perorare la mia causa e ottenere il consenso al mio matrimonio.» «È vero!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- confermò l’avvocato stringendo calorosamente la mano al giovane - E io, commosso della tua lealtà e stimando altamente Anna Maria, desideroso di contribuire alla vostra felicità, scrissi subito al conte Herbert.» «Vai a prendere la minuta della tua lettera e la risposta che ne hai ricevuta!» interruppe a questo punto Sultana rivolta al marito, con un bel sorriso. «La risposta? L’avete già?» esclamò vivamente Mario.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì - soggiunse Sultana, intanto che Bruno, scambiato uno sguardo d’intelligenza con la moglie, usciva dalla sala - Ma via, Mario, sedete presso la vostra fidanzata, poiché ne morite dalla voglia; intanto io parlerò con Orsola.» Come diffidare, ora, della signora Sigrano? Mario si rimproverò in quell’istante di aver dubitato della bontà, del pentimento di lei, e con manifesta commozione: «Grazie, signora! - disse - Anna Maria ha ragione di dirvi buona e generosa.» «Anna Maria mi ha compresa meglio di voi!» La fanciulla non aveva detto parola; rimaneva calma, serena, e quando Mario le fu seduto vicino e le prese la mano, gli sorrise in un modo inesprimibile, pieno di grazia e di amore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma i due giovani non avevano ancora scambiato una parola, che una portiera si sollevò, e sul limitare della sala comparvero i coniugi Herbert con l’avvocato Sigrano. Mario gettò un grido di gioia e si slanciò verso loro, esclamando con voce soffocata dall’emozione: «Babbo, mamma! Voi qui?» «Siamo venuti a portarti la risposta in persona, a conoscere la tua fidanzata!» rispose dolcemente la contessa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Per un momento vi fu uno scambio di baci e di carezze fra quelle tre persone che si amavano tanto; poi Mario, svincolandosi da loro, col viso inondato di lacrime di gioia, corse a prendere la fanciulla che si era alzata e appariva intimidita, tremante, e la presentò ai suoi genitori dicendo: «Ecco la signorina Anna Maria Tosingo-Belgrado, della quale vi ha parlato il nostro buon amico avvocato Sigrano. Spero che non le ascriverete a colpa l’avervi tolto una parte del mio cuore che prima era tutto vostro, e sono certo che, quando la conoscerete, l’amerete voi stessi come una figlia.» La contessa Jolanda attirò a sé vivamente la fanciulla e la baciò sulla fronte. «Voi avete già il mio affetto - le disse con quella schiettezza che era il fondo del suo carattere - perché avete reso savio e felice il mio Mario; e quando io do a qualcuno il mio affetto, non lo ritiro più.» Anna Maria aveva gli occhi inondati di lacrime.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Contessa - mormorò - io non so esprimere a parole la mia riconoscenza; le dirò soltanto che fin da questo momento ella può disporre della mia vita.» «Allora io, col pieno consenso di mio marito, la cedo a mio figlio» soggiunse la contessa sorridendo, pur sentendosi commossa. «Ed io saprò custodirla gelosamente» esclamò Mario abbracciando più volte suo padre, sua madre e perfino l’avvocato, non sapendo altrimenti dimostrare la sua gioia, la sua gratitudine. Seguì la presentazione dalla madrina, e tanto questa che Anna Maria dissero come esse dovessero tutta la loro felicità al signor Sigrano e soprattutto alla contessa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Questa, che durante siffatte manifestazioni si era contenuta a stento, e solo nel fremito delle labbra e delle nari rivelava la violenza della tempesta che si scatenava nel suo interno, riprese a un tratto la sua volontà indomabile, e baciando a sua volta con simulata effusione Anna Maria: «Non è effetto della mia bontà l’amarti - disse - ma della seduzione che tu, angelo caro, eserciti in quanti avvicini?» «È vero, è vero!» esclamarono gli altri. E l’avvocato Sigrano soggiunse: «Ciò che tu dici, mia Sultana, noi tutti lo pensiamo.» «Grazie!» mormorò la fanciulla. Ella era divenuta un po’ pallida, perché un’angoscia tremenda le stringeva il cuore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria pensava che Sultana non era sola a fingere in quell’istante. Ella stessa non diceva la verità, perché, pur amando Mario, non poteva dimenticare che egli era stato l’amante dell’altra, e temendo che quella passione potesse risorgere nel cuore di lui, ove anche avesse potuto renderlo felice non avrebbe voluto impegnarvisi. Essa pure, dunque, era una creatura indegna quanto Sultana, perché sposando Mario con l’intenzione di non corrispondere alla sua passione commetteva un’azione infame.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma avevano fatto soffrire tanto lei, da farle sembrar giusto che soffrissero anche gli altri. Tuttavia, dinanzi a persone buone e fidenti come i genitori di Mario, l’avvocato Sigrano, la propria madrina, essa doveva a ogni costo dissimulare, eseguire la parte impostasi, per quanto le apparisse odiosa. Ed Anna Maria fece in quella sera pompa di tutte le sue perfezioni, sonando e cantando, con una voce che andava al cuore, diverse romanze, intrattenendosi a parlare con la contessa Herbert di arte, di letteratura, di lavori femminili, mostrandosi molto istruita e al tempo stesso di una semplicità incantevole.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Una squisitissima cena riunì ancora nell’intimità quelle persone, ed Anna Maria e Mario, seduti vicini, pur prendendo parte alla conversazione generale, si scambiavano di quando in quando sguardi e sorrisi che erano come sferzate per Sultana, la quale tuttavia si mostrava briosissima. Finito il pranzo, tornarono tutti nel salone, e allora l’avvocato, prendendo la parola, disse alla vecchia Orsola: «A nome del conte e della contessa Herbert vi domando la mano della vostra figlioccia e pupilla, signorina Anna Maria, per il contino Mario Herbert, non avendo ancora la fanciulla l’età legale da poter disporre di se stessa senza il vostro consenso.» La vecchia tremava e aveva le lacrime agli occhi. «Io gliela concedo con tutto il cuore - balbettò - Anna Maria avrà un giorno tutto il mio gruzzolo, che unito a quanto già possiede, formerà un bel patrimonietto.» Mario voleva rispondere, ma suo padre gli fece cenno di tacere e rispose egli stesso: «Cara signora, mia moglie e io non facciamo questione di interesse riguardo al matrimonio di nostro figlio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dando il nostro consenso, non pensiamo che alla felicità dei due cari ragazzi. Le nozze, però, non potranno compiersi subito, perché non dovete ignorare le formalità che occorrono per il matrimonio di un ufficiale. Ma a questo provvederà il nostro buon amico e benefattore, l’avvocato Sigrano, e le farà sbrigare al più presto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Intanto, Mario, eccoti l’anello che io e tua madre stessa abbiamo scelto affinché tu l’offra alla tua fidanzata.» Così dicendo il conte porse un astuccio bianco al figlio, che a sua volta lo diede ad Anna Maria. L’adorabile viso della fanciulla si coprì di rossore, ma al tempo stesso essa aprì l’astuccio e gettò un grido di ammirazione. «Com’è bello!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Guardi, signora Sultana, guardi, avvocato, e anche tu, madrina, guarda! È meraviglioso!» «Sì, è veramente splendido!» esclamarono tutti. L’anello aveva una perla e un brillante di grossezza non comune.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Siamo contenti di aver incontrato il vostro gusto!» disse la contessa. «Ed anche il mio! - interruppe Mario - Oh, mamma, babbo, come posso ringraziarvi?» «Col volerci bene, caro ragazzo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò il conte - E sappi pure che per contentare la mamma ho deciso di passare l’inverno a Torino, dove verrà fra breve anche tua sorella, così potrete tutti insieme combinare per il corredo della casa, e Anna Maria avrà un aiuto per il proprio.» «Come siete tutti buoni con me!» disse la fanciulla. «Oh, che piacere! - esclamò Mario - E io metto a vostra completa disposizione il mio alloggio, che per me è troppo grande.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io prenderò in affitto l’altro piano della palazzina, che è vuoto. È una casa nuova, elegantissima, che ha il suo garage e la scuderia. Né vi manca il riscaldamento a termosifone.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ha poi il vantaggio che non è molto lontana dal mio quartiere, e proprio di fronte all’abitazione della mia fidanzata.» «Ah, briccone! - disse ridendo il conte - Verremo domani a vederlo, e ne prenderemo possesso in settimana.» «Non volete rimaner qui?» disse l’avvocato. «Amico mio, è già troppo che accettiamo l’ospitalità per qualche giorno!» rispose il conte.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana non disse parola, ma il suo volto era così livido, che la contessa se ne accorse. «Vi sentite male, amica mia?» chiese dolcemente. Il sangue affluì di nuovo alle guance di Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«No - rispose con vivacità - ho avuto un lieve capogiro, ma è già passato, e ora mi sento di nuovo benissimo. Sarebbe davvero un peccato che per un lieve malessere si turbasse la gioia dei fidanzati.» Fece una risata schietta, giovanile, che dissipò ogni inquietudine negli altri; ma che fece sussultare bruscamente Mario e Anna Maria. Il primo comprese che egli presumeva troppo dalle forze di colei che l’aveva tanto amato e che non poteva rimanere indifferente a tutte quelle manifestazioni di affetto per un’altra.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria sentì l’ironia della frase e l’ira che si nascondeva sotto quella risata, e alzatasi per la prima, avvicinatasi a Sultana le disse con grazia affettuosa: «Noi abbiamo abusato della sua bontà e gentilezza; permetta che la madrina e io ci ritiriamo, perché deve essere molto tardi.» «Sì, sì, Anna Maria ha ragione! - esclamò a sua volta Mario - Sarebbe indiscrezione trattenerci di più; io accompagno la signora Orsola e la mia fidanzata. Verrò domattina a trovare i miei genitori per combinare tutto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Intanto vi ringrazio di cuore, miei cari, dell’affetto dimostratomi, come pure ringrazio il buon avvocato e la signora Sultana. Abbiatevi tutti l’espressione della mia gratitudine.» Vi fu uno scambio di complimenti, di amplessi, di baci, poi Mario, dando il braccio alla vecchia Orsola, uscì dalla sala seguito da Anna Maria. Allora anche i conti Herbert chiesero di ritirarsi nel loro appartamento sentendosi stanchi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Caterina offrì i suoi servigi da cameriera, che furono accettati, ma quando i due coniugi si trovarono soli nella camera da letto, Jolanda disse al marito: «Che te ne pare della signora Sigrano?» «Bellissima! - rispose il conte - E a te?» «Anch’io la trovo molto bella, ma ti confesso che non mi è simpatica: essa ha lo sguardo cattivo e il sorriso crudele.» «Vuoi che te lo dica? Lo stesso effetto ha fatto anche a me.» «Io poi ho notato un’altra cosa.» «Parla.» «In certi momenti i suoi occhi, rivolgendosi sul nostro Mario e su Anna Maria, esprimevano quasi l’odio.» «Io non me ne sono accorto - soggiunse il conte - ma di certo essa non deve avere l’anima schietta e leale di suo marito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’avvocato era veramente felice della gioia di nostro figlio e della sua protetta.» «Sì, egli ha un nobile cuore, e veramente Anna Maria merita la sua affezione e la nostra. Che cara fanciulla! - soggiunse la contessa con vero entusiasmo - L’avvocato Sigrano non aveva esagerato dicendola un angelo, e sono intimamente persuasa che renderà felice il nostro Mario.» «Il nostro ragazzo ne è proprio innamorato!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò il conte - Io sono certissimo che se gli avessimo negato il nostro consenso, ne sarebbe stato disperato. Caro Mario, gli auguro che la sua felicità duri quanto la nostra, che non cesserà mai, perché tu, o perfettissima donna, sei stata il conforto più grande in tutte le vicende della mia vita!» Il conte si strinse al petto la moglie, e baciandola sui capelli vi lasciò cadere una lacrima di tenerezza. La mattina seguente Mario si era alzato e stava vestendosi per recarsi dai suoi genitori, canterellando felice, allorché l’attendente entrò dicendogli che una signora chiedeva di lui.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Scommetto che è la mamma!» pensò l’ufficiale. E rivoltosi all’attendente: «L’hai fatta passare?» chiese. «Sì, signor tenente; è in salotto.» «Benissimo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tu puoi andartene in quartiere; non ho più bisogno di te; verrai nel pomeriggio a mettere in ordine la mia camera.» «Sì, signor tenente.» E fatto il saluto militare l’attendente uscì. Maria infilò la giubba, si guardò nello specchio, poi andò nel salotto. La visitatrice era seduta su di una poltrona, e al suo entrare si alzò, sollevando il velo fittissimo che aveva sul viso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non era sua madre, bensì Sultana, livida come una morta. Mario fece quasi un salto all’indietro. «Voi?» balbettò fra spaventato e disilluso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Essa lo guardò con fiero sarcasmo, poi sedette di nuovo. «Non mi aspettavate, eh?» disse con un amaro sorriso. Mario rimase in piedi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«No, signora - rispose, cercando di padroneggiarsi - credevo di trovar qui mia madre.» «Vostra madre dorme ancora e non uscirà stamane, come neppure vostro padre; essi vi aspettano. Io sono avvezza a uscire tutte le mattine, e conoscendo ormai il vostro nuovo indirizzo, sono venuta per parlarvi. Sedete.» Mario sedette a malincuore, mordendosi le labbra e dicendo: «Credevo che non avessimo più nulla da dirci.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mi avevate promesso di lasciarmi in pace, di tornare a vostro marito, ai vostri figli, dimentica del passato, di tutto!» «E lo credesti? Ebbene, adesso ti dico che non posso, che non voglio rinunziare a te, perché ti amo sempre, e ho bisogno di te come dell’aria che respiro.» Mario l’interruppe risoluto: «Io vi ripeto, invece, che quand’anche non mi fossi fidanzato con Anna Maria, la quale ormai possiede tutto il mio cuore, avrei spezzato la catena che a voi mi univa, perché ormai il vostro amore mi faceva orrore. Fra me e voi c’è l’ombra d’un morto.» «Ah, maledetto l’istante in cui l’uccisi!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- interruppe Sultana - Se quello sciagurato vivesse ancora, Anna Maria non si curerebbe di te, non fingerebbe d’amarti per divenire tua moglie.» «Voi offendete la mia fidanzata credendola capace di un vile calcolo.» «Ti accorgerai ben presto che dico la verità.» «Provatelo!» Ma Sultana capì che cercando di perdere la fanciulla perdeva se stessa, non avendo prove contro lei, mentre Anna Maria teneva la lettera di Alceste, che sarebbe bastata per rivelare le sue menzogne. E tacque. Mario fece un gesto di collera e di trionfo al tempo stesso.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Vedete bene che la vostra è una falsa accusa contro quella fanciulla innocente cui già toglieste un fidanzato, e che ora vorreste colpire una seconda volta in me.» «Perché no, dal momento che essa m’intralcia la via? Mario… ancora una volta ti supplico di aver pietà di me, di me che ti amo e che non ho il coraggio di saperti di un’altra. Dimmi vile, debole, malvagia, ma non respingermi, te ne prego!» Mario perdeva la sua tranquillità, si sentiva salire il sangue al cervello.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ricordatevi quello che vi dissi l’altra volta - rispose bruscamente - non posso più sopportare una relazione che mi ha procurato tormenti e rimorsi; io non vi appartengo più; i ricordi mi allontanano inesorabilmente da voi; lacrime, minacce o preghiere sono inutili. Accusatemi presso vostro marito, presso Anna Maria se credete: tutto potrò sopportare; anzi, accetterò con gioia il castigo che vorranno infliggermi, come espiazione; ma non parlatemi più del nostro amore, ché mi fareste arrossire di vergogna. Io preferirei uccidermi, piuttosto che tradire ancora una volta la fiducia di vostro marito e ingannare la fanciulla che crede in me.» Le parole del giovane cadevano come tante sferzate sul volto di Sultana, che si era coperto di un rossore ardente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Essa capiva che Mario non mentiva: glielo leggeva negli occhi, che avevano uno sguardo fermo e sicuro. «Non voglio la tua vita, io - rispose ella con asprezza - ma sacrificherò la mia per impedire la tua unione con Anna Maria. Ho lasciato nella mia camera un biglietto suggellato diretto a mio marito, in cui confesso che sei il mio amante, che solo per compiacerti mi sbarazzai di Alceste, del quale eri geloso; ma siccome per ricompensa ora vuoi ammogliarti, io, non potendo accusarti in faccia agli altri, sono venuta qui per impedirti tanta mostruosità, non potendo più oltre sopportare di essere tua complice.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ho scritto inoltre che ove non tornassi a casa, vorrebbe dire che tu mi hai assassinata essendo ormai un inciampo nella tua vita; e infatti io mi ucciderò, per modo che tu dovrai rispondere della mia morte in casa tua.» Un sudore freddo imperlò la fronte di Mario, il quale, per altro, non volle dare a vedere a quella donna la sua angoscia. «Ma voi siete pazza, signora!» le disse freddamente. «Lo credi?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ebbene, ti dimostrerò il contrario.» Mario la vide togliere dal manicotto e stringere nella mano destra un oggetto lucente. Comprese, indovinò: allora si slanciò, le afferrò il polso e glielo torse con tale violenza, che la sciagurata nello spasimo del dolore lasciò cadere sul tappeto la rivoltella. Il giovane se ne impadronì subito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«No, non vi lascerò uccidere qui in casa mia! - disse con accento risoluto - Piuttosto mi farò saltare le cervella per sfuggire alla vostra abominevole insidia, chiedendo a Dio di perdonarvi, perché le vostre vittime non lo potranno mai!» Così dicendo si portò la rivoltella alla fronte. Ma allora fu Sultana che si gettò come folle su lui gridando: «No, no, vivi e perdonami!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario, perdonami, non ti farò più alcun male, te lo giuro!» E cadde svenuta. Mario depose l’arma e guardò stordito la donna che giaceva ai suoi piedi come morta. Egli ne fu commosso: tutto il suo odio contro lei cadde a un tratto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli non vide più che la donna la quale, per quanto colpevole, malvagia, lo aveva amato, lo amava ancora, tanto da disonorarsi in faccia al mondo per cagion sua… E nel suo cuore buono e generoso penetrò una grande pietà. Inginocchiatosi sul tappeto, sbarazzò quel corpo immobile dal mantello e dal cappello, e sollevatolo di peso fra le braccia lo depose sul divano; poi andò a prendere dell’acqua di Colonia e ne bagnò le tempie di Sultana cercando di farla riavere. La signora Sigrano non tardò ad aprire gli occhi, e veduto il giovane chino su lei, pallidissimo, ansioso, scoppiò in singhiozzi balbettando: «Perdonami!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sono una sciagurata. Ma è stata l’ultima mia follia. No, non tenterò altro, purché tu viva.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sii felice.» «Lo sarò - rispose dolcemente Mario - quando vi avrò veduta riacquistare la pace, che senza volerlo io ho turbata. Comprendo adesso che sono stato crudele presentandomi in casa vostra con la mia fidanzata, mostrandovi la gioia del mio cuore; ma credevo che aveste dimenticato, che, per la felicità della vostra famiglia sareste stata contenta di vedermi accasato con una fanciulla che vi vuol bene e che voi pure dicevate di aver cara.» «Sì, avrei dovuto gioire per questo - mormorò Sultana - ma la mia anima si ribellava, né potrei darti adesso un’idea di quello che succedeva in me.» «Lo comprendo; ma il fatto non si ripeterà, perché io, dopo avere affidato ai miei genitori Anna Maria, troverò un pretesto per allontanarmi fino al giorno del mio matrimonio. Dopo, non mi rivedrete più.» «Ah, no, Mario!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- implorò disperata Sultana - Tu non lo farai, non solo perché non nascano sospetti su me, ma perché la tua vista sola può darmi il coraggio che mi manca. Io non ti farò più soffrire, te lo giuro, né ti chiederò mai più di corrispondermi; ma tu non m’impedirai di amarti, di vivere per te solo. Nella grandezza del mio amore, del mio sacrificio, troverò il rimedio al mio dolore, il coraggio di vivere, di rendere felici quanti mi attorniano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Vuoi?» «Sì - rispose il giovane - perché vi credo sincera… e perché spero che non vorrete vedermi morire.» Ella non gli gettò le braccia al collo, non lo baciò: gli rivolse uno sguardo pieno di dolore, di smarrimento, balbettando: «Ah, vivi, vivi per la tua Anna Maria… e grazie del tuo perdono!» Si rialzò, e con un dolce sorriso soggiunse: «È strano! Come mi sento debole… Ma passerà. Vuoi esser tanto gentile, Mario, di mandare a prendere una carrozza; io non ho la forza di tornare a casa a piedi.» «La carrozza andrò a prenderla io stesso.» «Grazie; intanto, se permetti, mi rinfrescherò il viso e mi rimetterò il cappello e il mantello.» «Fate pure; lì è la stanza di toelette.» Appena Mario fu uscito dall’appartamento, Sultana aprì la vetrata di un balcone e si sporse fuori, coi capelli disciolti, con un sorriso di trionfo sulle labbra.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella sapeva che dietro le persiane della casa di faccia, che si vedeva distintamente fra gli alberi sfrondati, stava Anna Maria. Quando Sultana era entrata nella palazzina dove abitava Mario, aveva veduto la fanciulla dietro i cristalli della finestra, ed era sicura che, malgrado il velo che le copriva il viso, essa l’aveva riconosciuta. Sultana, prima di sedersi nel salotto, dai cristalli della vetrata, senza tendine, aveva visto che Anna Maria si era affrettata ad accostare le persiane della finestra, segno che sarebbe stata lì dietro a spiare.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Infatti quelle persiane si mossero alquanto, come se una mano nervosa non sapesse se spalancarle o chiuderle del tutto. Sultana non attese di più: ottenuto il suo intento si ritrasse dal balcone, chiuse la vetrata, passò nella stanza da toelette. E quando Mario tornò, essa era pronta per uscire e aveva il velo nuovamente abbassato sul volto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«La carrozza è alla porta - disse il giovane - Scusate se non vi accompagno, ma dovete comprenderne il perché.» «Lo comprendo, amico mio! - rispose in tono dolce e sommesso Sultana - Scusami del disturbo che ti ho dato, e che non si rinnoverà mai più. Ancora una volta ti chiedo perdono.» «Ho tutto dimenticato» disse Mario stringendo la mano che Sultana gli tendeva.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Prima di salire in carrozza la signora Sigrano rivolse di nuovo una rapida occhiata alla finestra di Anna Maria. Le persiane erano spalancate, i cristalli chiusi, ma una bianca mano teneva sollevata la tendina. Sultana dette l’indirizzo al cocchiere, e appena fu in vettura e il cavallo si mise in moto, rise di cuore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Il mio piano è riuscito a meraviglia - pensò - Ora che si sposino pure: impareranno a soffrire, e io mi troverò vendicata.» Anna Maria aveva dormito poco nella notte, agitata da diversi sentimenti. L’accoglienza affettuosa di quella creatura squisita che era la contessa Jolanda Herbert, il vedersi accettata anche dal conte come fidanzata del suo unico figlio, il dono di quell’anello che costituiva ormai un legame con Mario, le dolci parole d’amore di questi, il bacio scambiato con lui alla porta di casa, tutto le era stato causa di un’emozione così profonda, da toglierle il sonno.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dove erano andate tutte le sue smanie di vendicarsi del giovane, solo perché era stato egli pure l’amante di Sultana? Doveva riportare su lui l’offesa atroce fattale da Alceste, che anche nella sua ultima lettera non nascondeva la sua passione per la signora Sigrano, le diceva che sarebbe morto per essa non potendo vivere senza l’amore suo? Quando Mario era fatalmente caduto nei lacci di Sultana non sapeva neppure che esistesse al mondo un’Anna Maria!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli non l’aveva tradita né ingannata. Perché dunque avrebbe fatto pesare su lui le colpe di un altro, dal momento che si era persuasa come Mario odiasse Sultana e amasse lei, lei sola, tanto da volerla sua compagna, per tutta la vita? Si sentì presa dal rimorso al pensiero avuto di colpirlo dopo compiuto il matrimonio rivelandogli solo allora come ella sapesse del suo legame con Sultana e fosse divenuta sua moglie per vendicare il morto e se stessa.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«No, non lo farò, non lo farò! - si disse - L’arma che io avevo scelta per la mia vendetta mi si è rivoltata contro, perché io amo Mario, e saprò tenermelo senza rivelargli il mio segreto. Quella donna maledetta non me lo toglierà.» Questo pensiero finì col consolarla, e verso l’alba si addormentò tranquillamente mormorando il nome di Mario.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Si svegliò quando il sole entrava nella camera, perché aveva lasciato le persiane e le imposte aperte. Si alzò dal letto, si vestì rapidamente e aprì la finestra per respirare l’aria pura del mattino e per gettare uno sguardo alle finestre di Mario. Le persiane erano tutte spalancate, segno che il giovane era già alzato e forse uscito di casa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli doveva recarsi quella mattina stessa dai suoi genitori, che sarebbero ripartiti nel pomeriggio per il loro paese onde tornare la settimana seguente per stabilirsi a Torino e occuparsi di lei, del suo corredo, di tutti i preliminari del matrimonio. «Cari, cari, come mi vogliono bene - mormorò - e quanto li amerò io pure! Fui ingiusta e cattiva pensando di far del male a Mario; ma non lo sarò mai più.» Stava per ritirarsi, allorché scorse dall’altra parte del marciapiede una signora alta, flessuosa, con un mantello di pelliccia e un cappellino che riconobbe.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era la signora Sigrano. Il cuore le batté furiosamente; ella accostò le persiane, persuasa che Sultana non l’avesse ancora veduta. Dove andava a quell’ora?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non da lei, perché si trovava sul marciapiede opposto. Si era coperta il viso con quel velo fittissimo a causa del freddo, oppure per non essere riconosciuta? Una vampata d’ira le infiammò il viso vedendola fermarsi alla porta della palazzina dove abitava Mario.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ah, che sfacciata! Sultana sfidava arditamente ogni pericolo andando a trovare il giovane per tentare di sedurlo ancora, forse sperando di riuscire a spezzare la loro unione. Oh, se Mario non fosse stato in casa!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E se, essendovi, avesse respinto la indegna femmina! Anna Maria vide che Sultana, prima di sparire nel vestibolo, aveva rivolto una rapida occhiata alle sue finestre; ma certamente non pensava che ella fosse a spiare dietro le persiane. La fanciulla attese in preda a una commozione violenta, non curandosi del freddo che le sferzava il viso.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana non ricompariva. Dunque, Mario era in casa, Mario l’aveva ricevuta. Il sangue le fischiava nelle orecchie, sentiva delle trafitture dolorose al cervello.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria ricordava le parole della malvagia peccatrice: “Tu non gli farai dimenticare i miei baci!” Se avesse detto la verità? Ma poteva Mario offenderla in tal modo, quasi nell’ora stessa in cui si fidanzava ufficialmente a lei col permesso dei genitori? Nella bianca vestaglia di flanella, colle trecce ancora disfatte che le scendevano sulle spalle, Anna Maria sembrava una morta: non aveva di vivo che gli occhi.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il tempo passava; Sultana non si vedeva. E la fanciulla, nella sua immaginazione ormai traviata, se la figurava nella camera da letto di Mario, fra le braccia del giovane che le giurava di amarla sempre, anche sposando un’altra. Come si sentì tentata di correre così discinta in quella casa, sorprenderli, colpirli a morte dichiarando loro di rivelare al signor Sigrano, ai conti Herbert, al Procuratore del Re, la loro complicità nell’assassinio di Alceste e producendo le prove lasciate a lei dal morto.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma nel colpire costoro avrebbe colpito anche se stessa, perché il conte non l’avrebbe più sposata ed ella non avrebbe potuto far soffrire a lungo i colpevoli come meritavano. Come era stata folle a pentirsi per un attimo del piano formato e a sentirne rimorso! Ma nel candore della sua anima aveva creduto all’amore di Mario e ammesso che egli non si sarebbe mostrato debole come Alceste di fronte alla maliarda.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ebbene, tutte le sue illusioni sul conto del fidanzato erano ormai crollate: lui pure si dimostrava uguale agli altri uomini, e forse peggiore, perché la insultava quasi in faccia. Perché l’aveva amato? Con le mani nervose la povera fanciulla si stringeva il capo che le bruciava.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quante idee nel suo cervello! I suoi occhi torbidi non si staccavano dalle finestre di Mario. Ad un tratto dovette afferrarsi al davanzale della finestra per non cadere.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario usciva precipitoso dalla palazzina, e quasi subito sul balcone comparve Sultana, discinta, scarmigliata, con un sorriso di trionfo sulle labbra; ella si sporse un istante per tener dietro cogli sguardi all’ufficiale, poi si ritirò precipitosa. Ma quella visione, per quanto orribile, invece di finire di abbattere la fanciulla, rialzò a un tratto il suo morale, la fece tornare pienamente in sé. Quella svergognata che faceva pompa del suo amore colpevole le faceva orrore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quel giovane che l’aveva affascinata con la grazia della persona, la correttezza dei modi, ora ella lo detestava. Nel suo candore, Anna Maria non poteva ammettere che mentre Mario l’amava al punto di darle il suo nome, accettasse i baci di un’altra e soprattutto della moglie di un uomo integerrimo, buono, come l’avvocato Sigrano. La sua anima di vergine si ribellava di fronte a quell’atroce offesa.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ed io che volevo porre in oblio il giuramento fatto di vendicarti e vendicare me stessa, povero Alceste! - mormorò, pensando al morto - Tu avevi ragione: essi non meritano alcuna pietà. D’ora innanzi saprò anch’io fingere, fare una doppia parte in questa tragedia che ha ucciso la mia anima… e vedremo alla fine chi vincerà!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La vita non è che un’orribile commedia, una spudorata menzogna!» Sorrise amaramente, spalancò le persiane, richiuse i cristalli, ma rimase dinanzi alla finestra, con un lembo della cortina alzata. Lo sguardo duro, sprezzante, pieno di odio, di minaccia. Anna Maria vide una carrozza fermarsi dinanzi alla palazzina sulla quale teneva fissi gli occhi; ne scese l’ufficiale, che sparì sotto il vestibolo, e poco dopo comparve Sultana sola, impellicciata, velata; si fermò un istante per dare l’indirizzo al cocchiere e salì nella vettura che si allontanò di corsa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria lasciò ricadere la tendina e si ritrasse. Bussavano in quell’istante all’uscio. «Chi è?» disse la fanciulla senza recarsi ad aprire.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Son io - fece la voce della madrina - Non sei ancora alzata?» «No; ho riposato poco, stanotte, e ho ancora sonno: chiunque venga non disturbarmi.» «No, no; dormi pure tranquilla!» I passi della madrina si allontanarono, e Anna Maria si lasciò cadere su di una seggiola presso la sponda del letto, affondò il viso nelle coperte, e così stette per quasi un’ora in preda a un’agitazione che faceva vibrare tutto il suo corpo. Chi avrebbe potuto ridire i pensieri deliranti che attraversarono il suo cervello? Quando si alzò, era pallida, ma di una bellezza così sfolgorante, da affascinare.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sul viso bianchissimo, scintillavano i grandi occhi neri in cui leggevasi un’energia indomabile, un ardore inusitato; la bocca, di un rosso violento, si schiudeva a uno strano sorriso mostrando i denti candidissimi, perfetti. Ella passò nel piccolo gabinetto da toelette attiguo alla camera, e mai come in quella mattina ebbe cura della sua persona, dei suoi capelli. Indossò un abito di panno nero che le stava a meraviglia e faceva spiccare ancor più la bianchezza nivea del collo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella sapeva che nel pomeriggio i conti Herbert, prima di partire, si recherebbero col figlio da lei, per poi visitare tutti insieme il quartiere che Mario aveva offerto ai genitori. Voleva dunque tenersi pronta. Quando prese l’anello del fidanzamento per porselo in dito, trasalì, si morse le labbra; ma fu cosa di un istante.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ormai doveva irrigidirsi contro qualsiasi emozione: nulla in lei doveva tradire la ferita mortale che portava nell’anima. Anna Maria spalancò la finestra, perché la camera prendesse aria e rifece il letto canterellando. La madrina, che la sentì, entrò nella stanza.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Già vestita? - disse sorpresa - Non hai dunque più dormito?» «Non ho potuto.» «Capisco! La felicità ti toglie il sonno.» La fanciulla l’abbracciò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì, madrina, sono tanto ma tanto felice!» esclamò. «Non hai bisogno di dirmelo: te lo leggo sul viso; non ti ho mai veduta così bella e allegra.» «D’ora innanzi sarà sempre così!» Finì di riordinare la camera, mentre Orsola andava a richiudere la finestra. «Non senti che fa freddo?» disse.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«No, affatto!» rispose ridendo Anna Maria. «Benedetta gioventù, che ha sempre i calori! Ma vieni a tavola: il caffè è pronto.» «Eccomi, madrina!» Ormai Anna Maria era calmissima e poteva ricevere Mario, ritrovarsi con Sultana, senza trasalire di collera e disgusto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Della lotta che continuava nel suo interno non appariva sintomo alcuno, se non il pallore del volto, che la rendeva ancora più attraente e che poteva attribuirsi all’intensa emozione che le dava la felicità. Nel pomeriggio venne Mario raggiante di gioia, con gli occhi scintillanti d’amore, in compagnia dei genitori, a prendere la fidanzata. Anna Maria, dopo averli introdotti in salotto, rossa di piacere e di confusione, volle baciare la mano alla contessa; ma questa la strinse sorridendo fra le braccia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Cara fanciulla, ora devi considerarmi come una madre!» le disse con infinita dolcezza. «Lei è un angelo!» rispose Anna Maria con accento che parve commosso, ricambiando i baci della gentildonna. Il conte si limitò a sorriderle, a stringerle la mano: Mario la baciò in fronte.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Buon giorno, amor mio! - le disse - Come hai riposato stanotte?» «Poco bene! - rispose Anna Maria con un sorriso pieno d’ingenuità e un adorabile rossore - Ero troppo contenta, e appena alzata sono corsa alla finestra per vederti.» «Ma non mi hai veduto - interruppe vivamente Mario - perché alle dieci ero ancora a letto.» «Allora non eri tu l’ufficiale che è sceso di carrozza dinanzi alla porta di casa tua?» E lo fissava con uno sguardo pieno di candore e un sorriso infantile.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il volto di Mario si coprì di un improvviso rossore, ma non esitò a rispondere: «No, no davvero; devi aver preso il mio attendente per me, perché l’ho mandato appunto a prendermi una carrozza per recarmi dal babbo e dalla mamma.» Si rivolse così dicendo al conte e alla contessa, che erano rimasti in piedi. In quel momento entrava la madrina, che dopo averli salutati li pregò di sedersi. «Non possiamo trattenerci - rispose la contessa - perché vogliamo partire in giornata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Siamo venuti a prendere Anna Maria come combinammo ieri sera per farle visitare con noi l’appartamento che Mario ci cederà al nostro ritorno.» «Allora, se permettono, io vado a mettermi il cappello - disse gaiamente la fanciulla - e sono subito a loro disposizione.» Entrata nella sua camera da letto Anna Maria dovette appoggiarsi al cassettone perché si sentiva il cuore in sussulto e aveva come un velo dinanzi agli occhi. «Con quale disinvoltura ha mentito! - pensava - Ma il suo rossore è valso una confessione.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ne ho sofferto molto, ma sarà per l’ultima volta: ormai devo corazzarmi contro qualsiasi emozione.» In fretta indossò un paltoncino uguale all’abito, si mise un grazioso cappello di velluto e ritornò sorridente nella sala dove gli altri attendevano. «Come sei bella!» disse Mario raggiante d’amore. «Adulatore!» esclamò Anna Maria, tenendosi vicina alla contessa, che passò il suo braccio sotto quello di lei.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Mario dice la verità - affermò la dama - Ma la bellezza, pure avendo il suo fascino, non dura a lungo se non è accompagnata dalla bontà dell’animo. E io ti voglio bene, cara, appunto perché sento che tu non sei soltanto bella, ma buona.» Anna Maria sussultò, e portandosi una mano di Jolanda alle labbra: «Io lo sarò sempre per lei, contessa» rispose. «E per gli altri, no?» chiese Mario ridendo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì, lo sarò per tutti quelli che mi amano e che sono sinceri - rispose la fanciulla con accento grave - Perché io non odio che una cosa al mondo: la menzogna!» «Brava! - gridò il conte - Tu sei degna di essere mia figlia per la tua lealtà. Nella mia famiglia ci troverai tutti eguali.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma andiamo.» Mario aveva sorriso e approvato, perché gli occhi neri di Anna Maria avevano fissato i suoi. Eppure non gli venne il minimo sospetto che la fanciulla dubitasse di lui, e il suo lieve turbamento interno passò subito, mentre seguiva il padre, la madre e la fidanzata, dopo aver salutato cordialmente la signora Orsola. Attraversando il viale, il giovane spiegò al conte come il portinaio gli avesse detto che il padrone della palazzina aveva intenzione di venderla trovandosi scarso di denaro a causa di alcune speculazioni che gli erano andate male, e che sarebbe stato un momento buono, quello, per comprarla anziché prenderla in affitto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ma tu non resterai sempre qui di guarnigione!» osservò il conte. «Io, caro babbo, mi proporrei di dare le mie dimissioni - rispose Mario - per stabilirmi a Torino con te e con mia moglie. Così, nell’estate potremmo recarci un po’ nei nostri possessi e in quelli di Anna Maria, e nell’inverno ritrovarci tutti insieme, tanto più che anche mia sorella, come mi scrivesti, vorrebbe venire a stabilirsi col marito in questa città.» «È un progetto che merita riflessione - soggiunse il conte - Ne riparleremo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Intanto pensiamo a visitare il tuo alloggio.» Mario fece gli onori di casa ridendo e chiacchierando, né si accorse che Anna Maria entrando nell’appartamento aveva lasciato il braccio di sua madre ed era divenuta assai pallida e seria. L’appartamento era stato rimesso in ordine, e nell’aria calda per il riscaldamento del termosifone era un profumo di violetta. La mobilia era elegantissima, i tappeti morbidi e folti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«È un nido da sposi! - esclamò la contessa - Tu hai dei gusti raffinati, figliuolo caro. Tuo padre e io siamo più semplici; tuttavia credo che staremo qui molto bene.» «Ne sono persuasissimo - rispose il conte galantemente - tanto più in tua compagnia.» «E tu che ne pensi?» chiese Mario avvicinandosi ad Anna Maria e cingendole con un braccio la vita.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella sorrise, alzò i grandi occhi luminosi sul giovane. «Io sono come tua madre - rispose - amo le cose semplici; ma questa casa è incantevole.» «Tu la rendi tale con la tua presenza!» mormorò Mario con una voce dolce come una carezza. Si trovavano allora nel salottino dove il giovane aveva ricevuto Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria, svincolatasi con una mossa graziosa, cominciò a passare in rivista i gingilli, le statuine sparse qua e là, toccando tutto con la curiosità di una bimba, emettendo esclamazioni di sorpresa. «Com’è bello! Carino questo gruppo di donne presso la fontana!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E quel puttino? Delizioso! Guardi… guardi, contessa.» «Sono squisite riproduzioni artistiche!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò Jolanda - E appartengono al padrone della palazzina?» «No, sono oggetti acquistati da me» rispose Mario. «Anche quel portaritratti ricamato a mano?» chiese Anna Maria. «Sì, anche quello - rispose Mario arrossendo - ma vi prego, sedetevi un momento; io vi lascio due minuti e torno subito.» Il conte era intento a sfogliare un album che conteneva fotografie di paesaggi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessa stava a sua volta osservando la fotografia di un gruppo di ufficiali, fra cui eravi anche suo figlio, allorché la fanciulla, che si era già accostata al divano per mettersi a sedere, la chiamò. «Guardi, contessa - disse con un sorriso enigmatico, che a Jolanda sembrò ingenuo - guardi che cosa ho trovato qui, nell’angolo del divano! Questi sono oggetti da donna…» E le mostrò una forcina bionda con piccoli brillanti, e un fazzolettino di trina alquanto sgualcito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessa prese vivamente quegli oggetti e rispose con voce tremula ma col sorriso sulle labbra: «Sono miei, cara! Il fazzoletto l’ho posato poco fa, mentre tu giravi per il salotto; la forcina deve essermi caduta senza che me ne sia accorta. Tante grazie.» E fece sparire gli oggetti nel manicotto che aveva seco, mentre una lieve contrazione le alterava il viso, divenuto pallido.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria continuò a ridere, e la contessa fu persuasissima che la fanciulla non si fosse accorta come ella avesse mentito. Mario tornava seguito dal suo attendente che portava un vassoio carico di dolci, e un altro con un servizio da liquori. Anna Maria e la contessa presero i dolci, i due uomini bevvero i liquori.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Poi continuarono la visita della palazzina. Ad un dato momento, trovandosi la fanciulla innanzi col conte, col quale discorreva, la contessa Jolanda trattenne alquanto indietro il figlio e gli sussurrò con accento severo. «Ho bisogno di parlarti da solo prima di partire: finita la visita, accompagneremo a casa la tua fidanzata; io manderò il babbo ad aspettarmi dai Sigrano dicendogli che desidero rimanere un po’ con te avendo diverse raccomandazioni da farti.» Mario rimase impressionato dagli sguardi che gli rivolgeva sua madre; egli non l’aveva mai veduta così seria, turbata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E rispose macchinalmente: «Sì, sì; fai quello che vuoi.» Tutto andò secondo il desiderio della contessa, né il conte trovò alcuna osservazione da fare, anzi, sorrise maliziosamente come per dire: «Poveretta! Vuol confessare suo figlio prima di lasciarlo onde non avere scrupoli; essa teme che Mario abbia qualche relazione equivoca o dei debiti che a me non osa confidare.» In quanto ad Anna Maria, che fu riaccompagnata a casa, quando seppe che la contessa rimaneva col figlio e congedava il marito, ne indovinò il motivo e ne fu internamente contenta, perché così avrebbe potuto camminare impavida per la via tracciatasi, senza che alcuno sospettasse i suoi intendimenti, restando agli occhi del fidanzato e della contessa la ingenua e pura creatura ignara di ogni nequizia della vita. Tanto è vero che la madre del suo Mario, prima di lasciarla, l’aveva stretta al petto e baciata più e più volte ripetendole: «Ringrazio Dio, figlia mia, per aver inviato al mio Mario un angelo tuo pari, che saprà salvarlo da tutti i pericoli in cui purtroppo incorrono i giovani liberi, ricchi, spensierati.» «La fortuna è tutta mia - aveva risposto dolcemente Anna Maria - per aver trovato un marito come suo figlio e dei genitori così buoni, come lei e il conte.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma Dio li compenserà tutti. Dal canto mio mi sforzerò di renderli per quanto posso felici.» E dopo nuovi baci si erano separati. Ormai la contessa Jolanda si trovava sola con Mario nel salotto di questi, seduta sul divano dove era stata Sultana, col figlio ai suoi piedi, seduto su di uno sgabello.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Mamma - disse l’ufficiale con una voce melodiosa come una carezza, appoggiando le mani congiunte sulle ginocchia della contessa e guardandola commosso - mi dirai ora che cosa succede… e perché a un tratto i tuoi occhi, così dolci e sereni, si sono fatti severi posandosi su di me.» Jolanda tolse dal manicotto i due oggetti consegnatile da Anna Maria, e porgendoli al figlio esclamò: «Ecco la mia risposta! Li riconosci?» Mario dapprima non comprendeva. Guardò sorpreso la forcina brillantata, spiegò il fazzoletto di trina, e vide che portava ricamato in un angolo il nome di Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Pallidissimo, balbettò: «Dove li hai trovati?» «Non li ho trovati io - ripeté la contessa - li ha trovati bensì Anna Maria, su questo stesso divano, poco fa, e me li ha consegnati.» Mario rimase atterrito, annientato. «Mio Dio! Anna Maria sa…» «Non sa nulla - interruppe la contessa - perché io le ho detto che sono miei, ed essa non ha avuto il tempo di spiegare il fazzoletto.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E poi, ingenua com’è, non dubita punto di te.» Gli occhi di Mario sfavillarono di gioia. «Oh, mamma, mamma, grazie!» esclamò. «Non rallegrarti tanto, perché se io ho potuto ingannare quell’angelo di fanciulla, tu non ingannerai me, e voglio sapere perché questi oggetti si trovano qui, e in quali rapporti sei con la signora Sigrano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non mentire, perché se tu non mi rispondi, mi rivolgerò direttamente a lei.» La buona contessa non aveva mai parlato con tanta severità. Mario, rosso come un fanciullo colto in fallo, scoppiò in pianto appoggiando la bionda testa sulle ginocchia di sua madre. Jolanda ne rimase assai impressionata; tuttavia non venne meno alla sua autorità di madre, e appoggiando una mano sul capo del figlio: «Ascoltami, Mario - disse - se io esigo da te la verità, è perché io sola posso salvarti in questo frangente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Se tuo padre sapesse che tu hai ingannato un uomo da lui amato come un fratello, e a cui dobbiamo la ricchezza che tu stesso godi, non ti perdonerebbe mai. Io non posso credere che tu sia stato il maggiore colpevole in questo, perché in tal caso ti rinnegherei come figlio.» Mario gettò un grido: «Ah, no, mamma, no! - disse, sollevando la bella faccia sconvolta dal dolore - Io ti dirò tutto, e tu sola, mammina mia, mi giudicherai e mi salverai.» Mario fu sincero: versò tutti i suoi dolori nel cuore di quella madre che tanto lo amava e che lo avrebbe compreso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nella sua generosità cavalleresca gli riusciva penoso l’accusare Sultana; ma era suo dovere non tacere cosa alcuna alla madre sulla depravazione di quella donna e sulla parte che aveva avuto nella vita di Anna Maria, la quale per fortuna tutto ignorava e considerava la signora Sigrano come una benefattrice, persuasa che nell’uccisione di Alceste questi solo fosse stato colpevole e avesse meritato la sua sorte. Mario non tacque delle minacce di Sultana a lui, poi del suo pentimento e dell’ultimo colloquio avuto con costei in quel salotto, la mattina stessa. La contessa Jolanda aveva ascoltato quella confessione, in apparenza calma, ma internamente in preda alla nausea, al terrore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era possibile che una gentildonna, come la Sigrano, con un marito che l’amava, due bimbi innocenti, rispettata, stimata in società, fosse capace di azioni così mostruose? Eppure sentiva che suo figlio non mentiva, che quell’intima, atroce storia era vera. E comprendeva che anche quell’angelo di Anna Maria sarebbe stata vittima di Sultana, se Dio non avesse inviato lei sulla strada della fanciulla, lei, che l’avrebbe salvata dandole per marito suo figlio e sorvegliandola come una madre.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Perché tutto quanto Mario le aveva raccontato di Anna Maria non aveva fatto che accrescere il suo affetto, il suo interesse per l’orfana, mentre sentiva una vera ripugnanza contro Sultana, la moglie disonesta, la madre indegna. “Io avevo indovinato dai suoi sguardi che costei non era la donna virtuosa che tutti credono! - pensava - Né dimentico i lampi d’odio che passavano nei suoi occhi, quando si posavano su mio figlio o su Anna Maria, quando essi non la vedevano!” Quando Mario ebbe finito di parlare, la contessa gli disse in tono grave: «Guardami bene in volto, figlio mio, e dimmi la verità: sei proprio guarito del tuo colpevole amore per quella maliarda?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","O saresti così vile da desiderarla ancora?» «No, mamma, ti giuro che mi fa orrore, e fin dall’anno scorso mi sarei fatto traslocare da Torino o avrei dato le mie dimissioni per esser libero di andarmene; ma la sciagurata mi assalì di minacce, e nel timore che il signor Sigrano venisse ad apprendere la verità e mi maledicesse sentendosi colpito nel suo onore, rimasi.» «E facesti bene. Appunto per il signor Sigrano dobbiamo agire con molta prudenza: io fingerò d’ignorare tutto, continuerò a trattare Sultana come un’amica onde esser meglio in grado di sorvegliarla, perché il cuore mi dice che il suo pentimento non è sincero.» «Ne dubito anch’io! - disse Mario - Però la signora Sigrano ambisce troppo alla vostra stima e a quella che le prodiga la società, e quantunque sia di un’audacia infernale, non credo che commetterà alcun atto imprudente che possa comprometterla, perché se il mondo l’ha ritenuta un giorno vittima del folle tentativo del giovane, da lei ucciso, ora non la crederebbe più, sarebbe il primo a calpestarla.» «Sia pure; in ogni modo io credo che sia meglio non farsi troppe illusioni sul suo conto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Lascia fare a me. Io tornerò a Torino più presto di quanto avrei voluto. Anna Maria non uscirà più senza me; con me sola essa avvicinerà ancora Sultana, perché io non sarò tranquillo fino a che il matrimonio non sia compiuto.» «Oh, mamma cara, io ti obbedirò in tutto!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma dimmi che mi perdoni: ho peccato, ma ho tanto sofferto e mi sono così pentito!» Guardò la madre cogli occhi pieni di lacrime. Jolanda gli aperse le braccia, e la parola del perdono uscì dalle sue labbra con un bacio. Quando madre e figlio uscirono dalla palazzina, Anna Maria, che li spiava dalla finestra, li vide calmi e sereni guardare sorridendo verso la sua casa, poi allontanarsi a braccetto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La fanciulla era pallidissima; i suoi occhi severi mandarono un lampo di collera. «Scommetto che Mario ha ingannato sua madre come inganna me! - disse a se stessa - Egli è degno di Sultana!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma che m’importa, purché sia mio marito!» E sorrise beffardamente. Ma quel sorriso celava una mesta angoscia, la fanciulla era ben lungi dal sentirsi tranquilla. Era trascorso un mese dal giorno del fidanzamento di Mario Herbert con Anna Maria, e nulla di anormale era avvenuto.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario aveva acquistato per proprio conto la palazzina dove abitava, e cedutone il primo piano e il pianterreno ai genitori, che non erano stati assenti da Torino più di una settimana, egli faceva allestire il secondo piano per la sposa, riservandosi intanto per sé una camera da letto con un piccolo gabinetto da toelette e un salottino. Sultana aveva ripreso tutta la sua vivacità di spirito, la sua disinvoltura, e nella sua affascinante bellezza sembrava partecipare con gioia ai preparativi del matrimonio, dava giudizi sugli acquisti della contessa, per modo che questa, quantunque perspicace, finì col persuadersi che le sue apprensioni erano mal fondate, che se Sultana aveva avuto un capriccio per Mario, ormai ne era guarita né si curava più di lui né di Anna Maria, lieta anzi di quell’unione che la sottraeva a ogni pericolo per se stessa. Ah, se la buona signora avesse potuto leggere in quell’anima, come avrebbe tremato!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana, ormai persuasa che Anna Maria la credesse sempre l’amante di Mario, cercava di mantenere la fanciulla in quell’atroce idea. Con una perfidia consumata, quando si accorgeva che Anna Maria l’osservava ella si avvicinava a Mario sussurrandogli: «Guardate come è felice la vostra fidanzata!» Anna Maria non comprendeva le parole, ma vedeva il giovane sorridere, approvare col capo, e la sua fantasia esaltata le diceva che quei due audaci si davano appuntamenti in faccia a lei e alla contessa. E fremeva di collera, di dolore.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nel cervello della fanciulla risonava sempre la frase di Sultana: “Non gli farai dimenticare i miei baci.” Essa le aveva bensì risposto: “Non cerco i baci di Mario, ma voglio il suo nome, e l’avrò!” Ma una commozione d’altra natura ora l’agitava. No, non le bastava il nome di Mario, ma voleva l’amore di lui, tutta la sua anima ardente, voleva strapparlo a ogni costo all’altra! Come riuscire?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Poteva essa gridare in faccia a tutti l’infamia di quei due, mostrare le prove che aveva contro Sultana, schiacciarla, perderla? Avrebbe perduto anche se stessa perché non sarebbe mai divenuta la moglie di Mario, senza contare che avrebbe travolto coi colpevoli tanti innocenti. No, no!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria, per quanto volesse lottare con se stessa, non riusciva a odiare Mario tanto da rovinare tutto intorno a lui. No! Essa l’amava, e ormai il suo scopo era quello di esserne amata, di riuscire a vincere l’altra.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Perché la fanciulla non credeva più alle parole di lui, ai suoi sguardi appassionati, ai suoi sorrisi: essa non vedeva che l’inganno, e le sembrava di essere ridicola abbandonandosi in alcuni momenti a false speranze. Ma se Mario non l’amava, perché la sposava? La giovane era giunta al punto di credere che quei due si fossero messi d’accordo acciocché nessun sospetto della loro relazione sorgesse nei conti Herbert e nel signor Sigrano, e si credeva la vittima immolata a tal uopo sull’altare della loro colpa.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Perfino l’insistenza di Mario nel voler dare le sue dimissioni dall’esercito per risiedere a Torino, la sua premura di acquistare quella palazzina, era per Anna Maria una prova evidente della complicità dei due amanti. E, sola, si abbandonava ad accessi di dolore che la lasciavano abbattuta, pallida, febbricitante. La contessa aveva notato l’alterazione dei lineamenti della fanciulla, e una sera, mentre si trovavano tutti riuniti nel salotto della palazzina, compresi i coniugi Sigrano, non poté fare a mano di dirle ad alta voce: «Non ti senti bene, figlia mia?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io non ti avevo mai veduta così pallida.» «L’ho notato anch’io - soggiunse perfidamente Sultana - ma non mi stupisce: da fidanzata io pure avevo perduto il mio bel colorito ed ero sempre agitata, nervosa: la troppa felicità fa male.» «Avete ragione, signora!» rispose la fanciulla. Mario, vicino a lei, le prese le mani, la costrinse a guardarlo. «È proprio vero che sei felice?» le sussurrò con accento d’inesprimibile affetto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria vide Sultana che la guardava sorridendo di un maligno sorriso, e volendo prendersi una rivincita appoggiò la bella testina alla spalla del fidanzato rispondendo: «Lo sono fin troppo, ed è ciò che mi turba. Temo che non possa durare.» «Perché? Io ti adoro, vivo per te sola, sono lieto di consacrarti tutta la mia vita!» La fanciulla alzò gli occhi sul giovane, e con lo sguardo volle penetrargli nel profondo del cuore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Mi ami proprio?» «Ne dubiti forse?» chiese Mario, agitato. «No… Ma…» «Credilo, angelo mio, dal giorno in cui ti conobbi io compresi la grandezza di quell’amore divino che fortifica, che fa tutto dimenticare. E trovai nel tuo cuore tali tesori di tenerezza e di bontà, che non ebbi altro desiderio se non quello di farmi amare da te, che sei il mio angelo.» Mario appariva sincero, e la fanciulla avrebbe voluto credergli; ma aveva sempre sotto gli occhi la visione di quella donna apparsa sul balcone del suo fidanzato, di quella donna che le aveva detto: “Non gli farai dimenticare i miei baci.” E mentre sembrava che ascoltasse in estasi quelle frasi d’amore, la solita idea le martellava il cervello: “Egli mente, m’inganna.” Pure cercava di sorridere, non volendo tradirsi dinanzi a Sultana.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessa Jolanda guardava con indulgenza materna la coppia dei fidanzati che sembrava unita da un solo pensiero, da un solo affetto; ella rievocava forse i tempi in cui essa pure, sotto gli occhi vigili della madre, scambiava col giovane che doveva esserle compagno della vita quelle soavi espressioni che sono il compendio degli amori onesti. Sultana, che dal suo posto vedeva solo il bel volto di Anna Maria sfavillante di gioia nell’udire le parole che Mario le sussurrava, si mordeva le labbra per l’ira e le sue narici si dilatavano come se l’aria le mancasse. A un dato momento, non potendo più contenersi si alzò.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Cara contessa - disse rivolta a Jolanda - me ne vado perché dimenticavo che ho un appuntamento colla sarta. Quando ci vedremo?» «Domani sarà un po’ difficile - rispose la gentildonna - Nella mattinata, verso le nove, uscirò con Anna Maria e con la sua madrina, per diverse commissioni, e nel pomeriggio, siccome Mario sarà libero, ci recheremo al municipio per alcune carte da spedire a Roma.» «Allora venite da me domani sera.» «Non posso ancora promettervelo: se sarà possibile, vi telefoneremo.» «Siamo intese.» Mario e Anna Maria, assorti nei loro discorsi, non dimostrarono di accorgersi che Sultana se ne andava. Ma la signora Sigrano si avvicinò loro.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«A rivederci, cari ragazzi - disse con un sorriso beffardo - Non voglio disturbare più a lungo il vostro idillio.» «Lei non disturba mai, signora!» rispose Anna Maria, sfidandola con gli sguardi calmi e sereni. «Davvero? In tal caso prego Mario di accompagnarmi fino in strada: ho una commissione da fargli da parte di mio marito; te lo rimando subito.» Un sorriso forzato contrasse le labbra di Anna Maria, mentre si sentiva ghiacciare il cuore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tuttavia rispose con molta calma: «Ella può trattenerlo quanto vuole. Vai pure, Mario.» Ma la contessa a questo punto intervenne, e avvicinandosi alla signora Sigrano: «Scusate, Sultana - esclamò - non potete dire in nostra presenza a mio figlio quello che l’avvocato desidera? Fino in istrada vi accompagnerò io stessa.» Mario e la fanciulla volsero su Jolanda uno sguardo di profonda gratitudine, mentre Sultana, con le labbra scolorite, replicava: «Per me è lo stesso, ma mio marito mi aveva raccomandato di parlarne solo a Mario.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Oh, non vi spaventate; si tratta di una cambiale da ritirare!» Mario si era alzato. «Ho capito - disse - quella del capitano Silvestri alla quale posi l’avallo. Scusa, mamma, ed anche tu Anna Maria; accompagno io la signora per dirle che cosa deve rispondere a suo marito.» Mario uscì dal salotto con Sultana, la quale salutò Anna Maria con insolenza trionfante e sorrise alla contessa; ma questa, internamente commossa, agitata, non ebbe il tempo d’imporsi un contegno tranquillo presso la fanciulla quando vide la poveretta che, incapace di contenersi, aveva piegato il capo sulle ginocchia prorompendo in pianto.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessa indovinò quello che passava nell’animo della giovane, ebbe la prescienza che sapesse tutto, perché aveva osservato da alcuni giorni la sua profonda malinconia e l’alterazione del sembiante, e ne fu molto impressionata. Chinatasi verso Anna Maria le sussurrò: «Dimmi la verità, figlia mia: tu sei gelosa della signora Sigrano.» Anna Maria alzò il viso sconvolto, e vide sul volto della buona contessa, negli occhi di lei, tanta premura e affetto, che il suo cuore non poté più contenersi perché si sentiva scoppiare. Soffocando un ultimo singhiozzo si gettò nelle braccia della gentildonna, balbettando come inconscia: «Oh, mamma mamma, lo salvi, lo salvi lei, perché quella donna lo rovinerà, lo ucciderà come ha fatto col povero Alceste!» La contessa la tenne stretta al petto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«E che? Tu sai dunque che Mario?» balbettò. «So tutto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E costei non lo lascerà, me l’ha detto ella stessa: io non saprò fargli dimenticare i suoi baci.» «Ah, sciagurata! - fece con indignazione la contessa - Perché non me lo hai detto prima? Mario crede che tu ignori…» «Lasci pur che lo creda; a lei, a lei sola dirò tutto… perché non posso più sopportare questo segreto che mi strazia, mi dilania, mi fa morire.» «Oh, povera Anna Maria!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma zitta… sento Mario che torna.» «Non gli dica nulla per carità! Più tardi saprà ogni cosa.» Mario, rientrando, trovò la fidanzata e sua madre intente a osservare delle trine, né si accorse della loro agitazione giacché era egli stesso turbato. Eppure Sultana non gli aveva parlato che di quella cambiale e di altre futilità, felice però di aver ottenuto il suo intento col far credere ad Anna Maria che il suo fidanzato stesso avesse voluto accompagnarla per intrattenersi con lei, forse per combinare un appuntamento.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma tornata a casa, la signora Sigrano corse a rinchiudersi nella propria camera per sfogare nella solitudine la collera e la gelosia che divampavano ogni giorno più nel suo perfido cuore. «No, non deve sposarla, non voglio! - mormorava - Ah, se ella non avesse in sua mano quelle prove maledette, Mario tornerebbe a me, perché saprei ben io riprenderlo!» Un audace pensiero che le balenò alla mente la fece sorridere.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana era quasi sicura che Anna Maria tenesse seco la lettera di Alceste e gli altri oggetti. E siccome la mattina seguente, come aveva detto la contessa, Anna Maria sarebbe uscita con la madrina, in casa di lei rimarrebbe sola Camilla. Sultana pensò che le sarebbe facile allontanarla.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quest’idea la perseguitò tutta la sera; la notte mise radici profonde nella sua mente, tanto che la mattina ella si trovò fermamente disposta a metterla in esecuzione. Quando il marito uscì per recarsi al suo studio, Sultana si abbigliò per uscire, dicendo a Teresa: «Se durante la mia assenza verrà qui Camilla, la serva di Anna Maria, le darai la scatola dei campioni di ricami che ho lasciata sul cassettone della mia camera: sono per la sua padroncina. Inoltre, procura di trattenerla un poco cercando di scoprire da lei se veramente Anna Maria ama il suo fidanzato, se ricorda ancora Alceste, e ciò che pensa di me e di mio marito.» «Sì, signora, e stia sicura che da Camilla saprò tutto, perché è ciarliera, e al paese non passavo dalla casa di Tommaso senza che quella vecchia mi chiamasse per raccontarmi i fatti suoi e quelli degli altri.» «Bene.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sorveglia i bambini, e se mio marito telefonasse, rispondi che sono fuori per delle compere per la fidanzata.» «Ho capito.» Sultana uscì di casa un po’ prima delle nove volendo accertarsi che Anna Maria e Orsola si recassero fuori colla contessa Jolanda. La giornata nebbiosa e piovigginosa le era favorevole: sotto l’ombrello poteva passare inosservata. Sultana aveva indossato un abito di panno grigio cupo, semplice, un abito che nessuno le aveva ancora veduto, e sul cappello di velluto appuntò una veletta nera, a disegni fantasia, con un bordo alto che le mascherava perfettamente il viso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nel suo tragitto, ella incontrò diverse persone di sua conoscenza, ma teneva l’ombrello abbassato e nessuno si curò di osservarla. Quando giunse sul viale dove era la palazzina abitata da Mario, scorse da lungi l’automobile ferma dinanzi alla porta. Allora traversò il viale, e giunta allo sbocco di una strada aperta da poco al transito e ancora ingombra di cataste di legnami, poté agevolmente ripararvisi e da quel luogo deserto, osservare chi entrava e usciva dalla palazzina.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non dovette attendere molto. Sultana vide presto Anna Maria attraversare il viale adagio adagio colla madrina; vide nello stesso tempo apparire sulla porta della palazzina la contessa Jolanda Herbert, che andava incontro alle due donne; le vide ancora scambiarsi baci e parole che dal suo posto non poteva udire, poi salire tutte e tre nell’automobile, che filò subito via. Allora Sultana lasciò il suo nascondiglio, richiuse l’ombrello perché aveva cessato di piovere, e con la testa alta, l’andatura risoluta, si diresse senz’altro all’abitazione di Anna Maria, entrò nel vestibolo senza neppure volgere il capo alla portineria, salì rapida le scale, sonò il campanello.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Camilla le aprì. Sultana aveva rialzato il velo all’altezza della fronte. «Lei, signora!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò la vecchia - Oh, come sarà dispiacente Anna Maria quando saprà della sua visita mentre essa è fuori!» «È dunque uscita di casa?» «Sissignora. Ma passi, la prego; si riposerà un poco.» «Hai ragione; e poi, ho bisogno di un piacere da te.» «Mi comandi, signora; sarò ben fortunata di servirla.» Erano entrate, così parlando, in salotto. Sultana, sedutasi sul divano, guardò la vecchia e le disse: «Ieri avevo promesso ad Anna Maria che se fossi uscita stamani, le avrei portato dei ricami che le abbisognano.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma la scatola è un po’ grande, e nel venir qui pensavo di pregarti di andare a prenderla.» «Ben volentieri, signora; ma vi andrò appena tornata la padroncina, perché mi ha raccomandato di non lasciare sola la casa.» Sultana sorrise. «Non sarà sola - rispose - perché io mi tratterrò qui finché tu non sia tornata; così aspetterò anche Anna Maria. Ti ha detto che sarà a casa per l’ora della colazione?» «Oh, verrà anche prima, io credo!» «Meglio così!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tu non indugiare a fare la mia commissione, e stai tranquilla che io non mi muovo da questa stanza e saprò fare buona guardia all’appartamento.» Rideva così lietamente nel dire queste parole, che anche la vecchia rise. «Ne sono persuasa!» esclamò. Un momento dopo Camilla era uscita, e Sultana mise il paletto alla porta per trovarsi libera d’agire senza timore di essere sorpresa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Essa entrò nella camera della fanciulla e si mise a rovistare dappertutto. Aprì i cassetti, frugò nella biancheria, fra gli abiti, in tutti i mobili, senza trovare quello che cercava. Essa non aveva osservato, posta fra le tende di due finestre, una scrivania piccolissima; ma visto a un tratto quel mobilino che pareva più fatto per tenervi sopra dei gingilli che per racchiudere un segreto, vi si avvicinò per esaminarlo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allora si accorse che aveva un cassetto mascherato da una cornice artistica ed ermeticamente chiuso. Forse in quel cassettino misterioso erano gli oggetti che cercava! Sultana si chinò a guardare la serratura e si accorse che doveva essere complicata.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Con un paio di forbici si provò a scalzarla, senza riuscirvi. L’impresa non era facile: la chiave di quel mobilino non era una chiave comune. Sultana cercò se la serratura aveva delle viti: non le trovò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allora fu persuasa che dentro a quel cassettino si trovassero le prove che potevano perderla, e volle impadronirsene a qualsiasi costo. Era ansante, si mordeva le labbra. Alzò il mobile per meglio esaminarlo, e nell’interstizio che separava il coperchio dal cassetto conficcò di nuovo le forbici, premendo con tutta la forza di cui era capace.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Si udì un forte scricchiolio. La serratura era saltata, il coperchio del mobile si rovesciò all’indietro, come spinto da una molla, mostrando l’interno del cassetto: non vi era che il ritratto di Alceste, della sua vittima, che sembrava guardarla con un sorriso beffardo! Al tempo stesso la voce di Anna Maria diceva: «La credevo più astuta, signora: certi oggetti preziosi non si custodiscono in casa.» Sultana aveva gettato un grido di terrore lasciandosi sfuggire il mobilino, che si spezzò nel cadere a terra.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E volgendosi con la fisionomia sconvolta, spaventevole, scorse sull’uscio della stanza la fanciulla, ancora col cappello in capo, che la fissava fra attonita e severa. «Tu? Tu?» balbettò Sultana con le labbra convulse, non potendo credere ai propri occhi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì, io! - rispose la giovane - Camilla m’ha avvertita che lei era qui ad aspettarmi. Ed è una fortuna che io abbia veduto la mia donna all’angolo del viale mentre l’automobile era stata costretta a fermarsi per lasciar passare alcuni carri, così ho saputo perché avesse abbandonato la casa… e non ho voluto far attendere troppo la signora.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ringrazio Dio di essere giunta in tempo per impedire il vandalismo dei miei poveri mobili innocenti. È bensì vero che non sono potuta entrare dall’uscio del pianerottolo, chiuso col paletto dall’interno, ma per fortuna avevo la chiave della cucina, e questa mi ha permesso di venire a difendere i miei diritti!» Sultana aveva provato una violenta emozione; ma si era presto rimessa e le sue guance tornarono a colorirsi. «I tuoi diritti?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- gridò audacemente - Ma sei tu che calpesti i miei! Io non nego lo scopo per cui mi trovo qui, e non ne uscirò senza che tu mi abbia consegnato quegli oggetti che mi appartengono.» «Essi non sono più nelle mie mani, signora! - rispose con freddezza Anna Maria - Come lei ha dimenticato i suoi patti, io non mi sono più tenuta vincolata ai miei.» Sultana fece un gesto furioso e si avvicinò alla fanciulla.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Che vuoi dire? - chiese convulsa - Spiegati.» «Io l’avevo pure avvertita - disse lentamente - che nel caso di una sua rappresaglia, oppure se avesse di nuovo tradito l’uomo generoso del quale porta il nome, mi sarei servita della lettera di Alceste e degli oggetti da lui lasciatimi, per smascherarla, per impedirle di fare di nuovo del male.» Sultana era livida dalla rabbia; i suoi occhi s’iniettarono di sangue. Afferrò un braccio di Anna Maria con violenza, dicendo con voce soffocata: «E l’hai fatto?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’hai fatto?» Anna Maria continuava a guardarla in faccia senza alcun fremito. «Ella ha pur voluto sfidarmi - rispose - recandosi a trovare il mio fidanzato, mostrandosi con un cinismo inaudito discinta sul balcone per farmi credere a un convegno d’amore, sapendo che io mi trovavo dietro alla finestra a spiare?» «Ebbene non è bastato questo ad aprirti gli occhi sull’uomo che credevi di avermi rapito e che è tuttora il mio amante? - interruppe con esaltazione Sultana - Se Mario ti ha dato a intendere il contrario, egli è vile e falso.» «Lei è vile e falsa, signora - ribatté Anna Maria, senza perdere il suo sangue freddo - perché accusa la sua vittima, come accusò un giorno il povero Alceste di aver tentato di violentarla.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma la verità viene sempre a galla, e ora non soltanto il morto l’accusa, ma anche il vivo… il vivo che arrossisce di aver creduto in lei e preferirebbe uccidersi piuttosto che avvicinarla ancora.» Sultana non si conteneva più. «Hai dunque consegnato a lui la lettera di Alceste e quegli oggetti? - chiese, folle di collera - Rispondi!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Rispondi!» «E se ciò fosse?» domandò a sua volta arditamente Anna Maria. «Ah, miserabile, odiosa creatura! Non pensi che sei qui nelle mie mani, che arrischi la tua vita?» «Non la temo, signora, benché ella sia un’assassina.» «Hai torto!» replicò Sultana fremendo e afferrando le forbici che le avevano servito a forzare la serratura della scrivania.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma la figura severa della contessa Jolanda Herbert apparsa sulla soglia della camera arrestò il colpo che la sciagurata stava per vibrare. Le forbici caddero con sordo rumore al suolo, e Sultana, livida, vacillante, con gli occhi dilatati, indietreggiò fino alla parete, balbettando: «Voi? Voi?» «Io, signora - rispose con voce lenta e commossa la contessa avvicinandosi ad Anna Maria e stringendola a sé - Ho tutto udito, e mi sembra di essere ancora in preda a un sogno doloroso.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nonostante la confessione di mio figlio, da voi trascinato alla colpa, nonostante le prove che questa pura e cara fanciulla, da voi sottoposta alle più dolorose torture, affidò a me implorando il mio aiuto, non potevo credere alla malvagità della vostra anima, mi pareva impossibile che voi, nobile, stimata, adorata, sacrificaste un uomo buono come vostro marito a passeggere e colpevoli ebbrezze il cui solo pensiero fa nausea a una donna onesta, a una madre. Ma ora debbo arrendermi all’evidenza… e piango per cagion vostra.» Infatti, negli occhi della contessa brillavano delle lacrime; la pura gentildonna mostrava senza ostentazione il suo affanno dinanzi a tanta mostruosità. Quelle lacrime mortificarono Sultana più di qualsiasi recriminazione.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Le sue labbra tremarono convulse, e cogli occhi chini al suolo balbettò: «Sì, fui infame… e lo sono ancora! Ma ho un demone in me che agisce spesso senza la mia volontà. Sono una disgraziata!» «Quel demone - soggiunse la contessa con maggior dolcezza - vi ha spinta a uccidere il povero Alceste dopo avergli corrotto l’anima e il cuore!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quel demone vi ha suggerito, malgrado le suppliche di mio figlio di spezzare una relazione che gli destava terrore e rimorso, di cercare pazzamente di comprometterlo, onde torturare il cuore della sua fidanzata, di colei che è per mio figlio la redenzione!» Il volto di Sultana appariva contratto da una crudele angoscia. «Sì - rispose - quel demone ha eccitato i miei sensi, armato la mia mano, mi ha posta al livello di una femmina da trivio! Sì, quel demone mi suggerì di lasciar credere ad Anna Maria che Mario continuava a essere mio amante, perché odiavo la sua felicità.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E sempre quel demone mi ha istigata a tentar di rubare le prove delle mie colpe… e mi spingeva a uccidere Anna Maria, che la sola vostra presenza ha salvata. No, non nego! Io sono infame, e merito tutto il vostro disprezzo, il vostro castigo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria me l’ha già inflitto smascherandomi agli occhi di Mario.» «Mario ignora tutto» disse imprudentemente la fanciulla, che ancora una volta prestò fede al pentimento della sciagurata. «È vero! - soggiunse la contessa - E io pure, cedendo alle preghiere di questa cara figliuola, ho taciuto con mio figlio le rivelazioni di lei e ho messo in luogo sicuro quegli oggetti per voi compromettenti, cosicché Mario è persuaso che abbiate tutto dimenticato e che desideriate soltanto di vederlo felice con Anna Maria.» «Voi siete troppo generose con me, che nulla merito!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- singhiozzò Sultana - Colpitemi, colpitemi! Ma per pietà, risparmiate mio marito e i miei figli innocenti; se volete che io muoia, morirò; ma che essi non sappiano il vero!» Sultana sembrava in preda a un vero abbattimento; congiungeva supplichevole le mani verso la contessa e Anna Maria. «Noi non siamo i vostri giudici - disse grave Jolanda - A Dio solo spetta punire i colpevoli.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Noi non vogliamo la vostra morte, e appunto per quell’uomo nobile e buono che è vostro marito, per le vostre innocenti creature taceremo l’accaduto. Tu pure mi approvi, non è vero, figliuola?» «Sì, con tutto il cuore!» esclamò Anna Maria. «Io voglio credere che il vostro pentimento sia sincero - proseguì la contessa - e se avete veramente il vivo rimorso delle vostre colpe, il demone che era in voi non risorgerà più.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Frattanto, però, finché il matrimonio di mio figlio non sia compiuto, voi dovete cercare il mezzo di allontanarvi da Torino.» Sultana sussultò, tuttavia disse con calma: «Lo farei volentieri; ma quale scusa trovare?» La contessa non ebbe il tempo di rispondere, perché sentì il rumore di un’automobile fermarsi alla porta. «Forse è la madrina che, impaziente di aspettarci, torna a prenderci» disse Anna Maria correndo ad aprire la finestra e sporgendosi per vedere. Ma si ritrasse quasi subito esclamando: «Non è lei, ma l’avvocato Sigrano.» «Mio marito!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò Sultana con un fremito di terrore - Che viene a far qui a quest’ora?» «Ricomponetevi, signora, e andiamo nel salotto - disse vivamente la contessa - E tu, Anna Maria, raccogli quel ritratto da terra e metti da parte i pezzi della scrivania; poi raggiungici.» Mentre così parlava, si udì lo squillo del campanello. «Un momento! - esclamò Anna Maria, che aveva già eseguito l’ordine della contessa - Vado io stessa ad aprire.» Quando l’avvocato Sigrano apparve nel salotto, vide sua moglie e la contessa sedute vicine sul divano, che pareva discorressero amichevolmente; ma alla sua entrata scattarono in piedi con un moto di sorpresa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Tu… tu qui, a quest’ora?» fece macchinalmente Sultana. Ella si era accorta che Bruno era molto pallido e serio. «Sì, mia cara - rispose - sono venuto a prenderti per condurti a casa.» Sultana gettò un grido.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Mio Dio, che è successo? - interruppe convulsa - I miei figli?» «Stanno benissimo. Io vi prego, contessa, e prego te, Anna Maria, di scusarmi se giungo forse importuno, ma è per una necessità imperiosa, né posso trattenermi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ho avuto mezz’ora fa un telegramma di mia suocera che mi avverte come suo marito, indisposto da qualche giorno, sia improvvisamente peggiorato e desideri aver presso di sé la figlia e i nipotini.» Gli occhi di Sultana e quelli della contessa s’incontrarono. Quelli della signora Sigrano pareva dicessero: “Ecco il pretesto trovato!” E quelli della contessa sembrava rispondessero: “Dio ci viene in aiuto perché nessun sospetto sfiori gli innocenti!” Sultana gridò: «Oh, povero babbo mio! Sì, partirò… partirò oggi stesso.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mi rincresce per te, cara Anna Maria, e per voi, contessa, giacché non potremo più combinare insieme i lavori che abbiamo ideati.» «Il dovere innanzi tutto! - esclamò la contessa - Io e Anna Maria pregheremo durante la vostra lontananza perché Dio vi conservi ancora per lunghi anni il vostro buon padre.» «Ed il signor Sigrano ci darà sue nuove» soggiunse la fanciulla. «Mio marito terrà compagnia all’avvocato durante la vostra assenza» assicurò la contessa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Grazie, grazie della vostra bontà! A rivederci, amica mia; e tu, figliuola cara, continua a essere felice.» «Sì, sì, lo sono, e molto in grazia sua! - esclamò Anna Maria - Perché mentre ella credeva, nella sua squisita gentilezza d’animo, di avermi nuociuto, mi schiudeva invece, senza pensarlo, le porte della felicità.» Soltanto Sultana e la contessa Jolanda compresero la profonda ironia di questa frase, che l’avvocato credette si riferisse soltanto alla fatale uccisione di Alceste, ma la madre di Mario rimase calma, sorridente, e la signora Sigrano non dimostrò altro sintomo di emozione che un leggero rossore alle guance, rossore che scomparve quasi subito mentre rispondeva con accento dolcissimo: «Questo è il perdono più prezioso che io possa agognare, e mi assolve dinanzi alla mia coscienza!» E tese la mano alla fanciulla, poi abbracciò la contessa, che non poteva sottrarsi a quell’amplesso, quindi seguì il marito, commosso da quella scena e dal nuovo dolore che colpiva la sua cara moglie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Appena si trovarono sole, Anna Maria si gettò nelle braccia della contessa. «Ora non ho più dubbi - disse - Credo in Mario. Ma per carità che egli non sappia mai quanto fui cattiva nel dubitare di lui, nel pensare di fargli scontare le colpe di quella sciagurata!» «Il meglio che possiamo fare, adesso - rispose Jolanda baciando la fanciulla - è compiangerla e dimenticarla.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E tu, per espiare di aver mal giudicato il mio Mario, l’amerai ancor più. Ma stai pur certa che mio figlio e mio marito ignoreranno sempre il segreto da te confidatomi, segreto che morirà con me, purché quella perfida donna non cerchi di nuocerti ancora, di nuocere a Mario… nel qual caso io stessa non avrei più indulgenza né pietà.» La partenza da Torino della signora Sigrano coi figli aveva ridonato interamente la pace e la tranquillità ad Anna Maria.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Già aveva provato un gran sollievo facendo una confessione completa alla contessa Herbert di tutto quanto la riguardava, dal momento in cui aveva letto la lettera di Alceste e giurato di adempiere, al suo mandato, fino al suo incontro con Mario; della gioia provata quando credette di essere amata da lui, gioia scontata con tanti dolori nella persuasione che Mario, malgrado i giuramenti che le faceva, non sapesse staccarsi da quella maliarda; e infine della gelosia che l’aveva straziata in quei giorni e che aveva fatto risorgere in lei il triste proposito di vendicarsi su Mario di tutte quelle torture allorché fosse suo marito, sebbene sentisse in cuore di amarlo pazzamente, di soffrire per lui. La contessa l’aveva ascoltata con commozione e tenerezza, sentendo che la fanciulla non mentiva e che attendeva da lei una parola di conforto. Anna Maria alla fine della sua narrazione aveva esclamato fra i singhiozzi: «No, Mario non mi ama… Vicino a me pensa ai baci dell’altra.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma io non voglio perderlo, no, no!» Allora Jolanda la strinse fra le sue braccia, la baciò con immensa dolcezza. «Tu non lo perderai - rispose - e accusi Mario ingiustamente.» La fanciulla la guardò con occhi lacrimosi, pieni di stupore. «Come?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma se ho veduto io stessa la signora Sigrano presentarsi discinta sul balcone!» «Sultana lo ha fatto apposta perché sapeva che l’avevi veduta entrare nella palazzina; ma ti giuro io, sua madre, che Mario è innocente.» «E gli oggetti che trovai sul divano?» balbettò Anna Maria arrossendo violentemente. «Quegli oggetti m’indussero a interrogare mio figlio, e ottenni la sua completa confessione sui rapporti avuti con Sultana. Se Mario cadde da inesperto nei lacci di quella sciagurata, fin dal giorno che seppe dell’uccisione di Alceste provò orrore di quella catena e fece di tutto per sciogliersene; ma la signora Sigrano lo minacciò di denunziarlo al marito come suo amante e complice nell’assassinio di Alceste, e il povero giovane, nel timore dello scandalo, piegò alle esigenze della sciagurata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma quando ti vide sentì di amarti, comprese che tu potevi essere la sua redenzione, si ribellò a quella maliarda, e preghiere e minacce non valsero a distoglierlo dal suo proposito di liberarsi per sempre di Sultana. Allora essa gli fece delle scenate drammatiche che lo costrinsero a cambiar casa sperando di evitarla. Sultana, vedendo che a nulla riusciva, cambiò tattica, e finse un pentimento così sincero, che Mario le credette, e fu quando si combinò, per mezzo dell’avvocato, la vostra unione: con tal mezzo Sultana credeva di avvincerlo ancora.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma comprendendo di non potere ormai più piegare la ferma volontà di mio figlio rivolse le sue armi contro te, sperando che tu stessa romperesti ogni impegno col tuo fidanzato. Non vi è riuscita, perché anch’io vegliavo sulla tua felicità e su quella di mio figlio.» «Mio Dio! - esclamò Anna Maria - E io fui così cattiva da pensare di far del male a Mario credendomi ingannata da lui!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Se lo sapesse, non mi perdonerebbe.» «Non lo saprà, cara! E adesso che ti ho detto tutto, abbandonati con fiducia al suo amore, cerca di renderlo felice.» Le parole della contessa ebbero un’eco dolcissima nel cuore di Anna Maria. Il desiderio di rappresaglia, che si era impossessato di lei, si cambiò in un sentimento di adorazione per il fidanzato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non più dubbi, malinconie, pallori e tremiti improvvisi. La felicità la rese più bella, e i suoi occhi magnifici rivelavano tutta la letizia del suo cuore. Sultana aveva scritto al marito che il padre era andato sempre peggiorando e che ormai non avevano più speranza di salvarlo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Poi giunse l’annunzio di morte, che allontanò per alcuni giorni anche l’avvocato da Torino. In quell’occasione, il conte e la contessa Herbert, Mario, Anna Maria ebbero tante premure per il signor Sigrano, scrissero alla moglie di lui delle lettere di condoglianza così commoventi, da allontanare qualsiasi sospetto dall’avvocato e ridare nuova energia a Sultana. Allorché il signor Sigrano ritornò per i suoi affari a Torino, disse che sua moglie avrebbe passato i primi mesi del lutto presso la madre.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«La mia povera Sultana ha sofferto tanto - soggiunse l’avvocato - che ha proprio bisogno di calma e di riposo. Quantunque questa separazione mi addolori, sento che è necessaria per la salute della mia adorata. Mi rincresce solo per Anna Maria che sposerà senza avere al fianco mia moglie, la quale l’ama come una madre.» «Rincresce a me pure - disse vivamente la fanciulla - ma che farci?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Preferisco che l’aria nativa le giovi per ristabilirsi; avrò da lungi egualmente la sua benedizione.» La contessa e Anna Maria erano felici della decisione di Sultana, la cui presenza avrebbe turbato ogni loro gioia. E più di tutti ne godeva Mario, perché ormai poteva espandere liberamente il suo cuore, manifestare il suo ardente amore per Anna Maria mostrandosi ridente, brioso, senza temere che due occhi gelosi lo spiassero, seguissero ogni suo gesto, ansiosi d’indovinare ogni sua parola. Il tempo trascorse rapidamente, nonostante gl’interminabili preparativi che precedono sempre i matrimoni.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era giunta anche la sorella maritata di Mario, che al pari degli altri subì l’incanto di Anna Maria e l’amò, giudicandola degna dell’affetto del fratello e di tutta la famiglia. Anna Maria viveva come in sogno: in alcuni istanti le pareva impossibile di esser tanto felice. L’unica cosa che talvolta metteva un velo di malinconia sulla sua pura fronte, era il pensare che essa doveva quella felicità al delitto di Sultana.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma il morto di certo le perdonava quella gioia, godeva anzi della rivincita da essa presa sulla gentildonna, benediceva la sua unione con Mario. Anna Maria ricevette dei bei regali dai suoceri, da Mario, dai parenti di lui, e anche dalla madrina e da molti suoi compaesani. Sultana aveva fatto presentare il suo dono dal marito: un braccialetto d’oro che aveva la forma di un serpente, con gli occhi di smeraldo e la lingua di rubino.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Al dono era unito un biglietto, in cui Sultana diceva che quel serpente era un simbolo e un talismano che porterebbe fortuna alla sposa. La contessa Jolanda e la fanciulla si scambiarono uno sguardo, perché entrambe avevano compreso il pensiero recondito di Sultana: il serpente da esse schiacciato poteva mordere ancora. Ma ormai non temevano più il suo veleno.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Finalmente giunse il giorno del matrimonio, che per desiderio di tutti si svolse in forma intima: non v’intervennero che i parenti e pochi amici degli sposi. Anna Maria era assai pallida e commossa durante la cerimonia in chiesa e al municipio; Mario invece non aveva mai avuto un aspetto così raggiante, e avrebbe gridato al mondo intero la sua gioia, la sua felicità. Dopo aver ricevuto le congratulazioni di tutti e preso parte a una splendida colazione presso i conti Herbert, gli sposi partirono per il viaggio di nozze, che aveva per mèta una deliziosa villetta di proprietà del conte, a tre chilometri circa da Nizza Marittima, una villetta sorvegliata da due giardinieri, uno dei quali aveva per moglie un’abile cuoca.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ivi era già tutto preparato per riceverli; né Anna Maria né Mario avevano voluta altra servitù. Il conte Herbert e la contessa avevano accompagnato i loro figli alla stazione, dove era già pronto un vagone di prima classe. Jolanda aveva sussurrato ad Anna Maria, in mezzo ai baci: «Che Dio ti benedica, figlia mia, per la felicità che dai al mio Mario!» Il conte Herbert aveva a sua volta mormorato al figlio: «Ama molto la tua sposa, rendila felice, perché se lo merita.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dio ti ha dato un angelo come tua madre: sappi conservarlo… e sii ottimo marito, come fosti buon figlio.» Mario baciò commosso i genitori. Allorché Anna Maria si trovò sola con colui che ormai era suo marito, mentre il treno prendeva la corsa scoppiò in dirotto pianto. Mario ne fu sorpreso, spaventato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Le si avvicinò, stringendola fra le braccia come una bimba e dicendole con dolcezza: «Perché piangi, amor mio? Che hai?» «Io sono stata cattiva con te!» rispose la fanciulla singhiozzando. «Tu?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","In qual modo?» «Ho dubitato del tuo amore.» «Cara! Quando? Perché?» «Credevo che tu amassi ancora la signora Sigrano.» Un violento rossore salì alle guance di Mario, che tuttavia chiese: «Come potesti crederlo?» Anna Maria si strinse tremante al petto del giovane.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sappi - sussurrò - che io stessa la vidi entrare un giorno in casa tua, la vidi uscirne in carrozza, e il giorno dopo trovai sul divano del tuo salotto alcuni oggetti che le appartenevano. Li consegnai a tua madre, la quale mi disse che erano suoi. Ma io avevo veduto quel pettine brillantato nei capelli della signora Sigrano, e quel fazzoletto di trina era un lavoro delle mie mani, che io le avevo regalato…» Il rossore di Mario si accentuò, come il suo imbarazzo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Cara - balbettò - io ti giuro…» «Non giurare - interruppe la fanciulla - non ne hai bisogno, perché so bene che sei innocente. Tua madre comprese che io, pur fingendo di prestar fede alla sua affermazione, soffrivo, ero malinconica… e un giorno mi sorprese a piangere. Volle saperne il perché, e allora confessai a lei i miei dubbi, le mie gelosie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Essa mi spiegò come m’ingannassi sul conto tuo, mi confidò come la signora Sigrano, dominata da uno strano delirio che l’aveva per un istante resa quasi pazza, si fosse messa in testa che tu non dovevi sposarmi, perché ero stata la fidanzata del povero Alceste. Ed era venuta a te per scongiurarti di lasciarmi. Aggiunse che tu cercasti di calmarla, dicendo che né io né te recavamo affatto offesa al morto, perché non per colpa nostra Alceste aveva perduto la vita, e se meritava compianto, non era questa una ragione perché dovessimo sacrificargli la nostra felicità, tanto più che egli non mi aveva mai amata nutrendo una passione così forte per la sua padrona.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La signora Sigrano si rovesciò svenuta sul divano, e in quel momento perdette il pettine e il fazzoletto. Quando rinvenne, disse che le pareva di essersi svegliata da un brutto sogno, si rivolse alla tua lealtà perché tu non parlassi del delirio che l’aveva indotta a venire da te per un motivo insensato, aggiunse che approvava il nostro matrimonio e ci augurava ogni felicità, e ti pregò di chiamare una carrozza per ritornare a casa. Puoi figurarti il mio sollievo alle parole di tua madre, e se anche avessi dubitato un solo istante di quanto essa mi rivelò, l’allegria che tu dimostrasti allorché la signora Sigrano partì e quando sapesti che non sarebbe venuta al nostro matrimonio, bastò a fare scomparire ogni dubbio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma ora penso che fui cattiva a dubitare di te, e non posso che piangere e domandarti perdono.» Durante questo discorso Mario aveva provato mille emozioni; ma ringraziò mentalmente sua madre di aver nascosto la verità alla pura fanciulla che tanto l’amava e che aveva sempre creduto all’onestà di Sultana. Tuttavia, all’ultima frase di lei, sobbalzò, sentendosi colpevole, e mormorò ansimante: «Tu? Tu chiedi perdono a me, angelo caro?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sì, è vero, sono innocente e posso giurarti che fin dal giorno in cui ti conobbi non vi fu per me altra creatura sulla terra che te, te sola, che adoro, né ti fui mai infedele, neppure col pensiero. Ma… ma senza volerlo ti ho fatta soffrire. Sei dunque tu che devi perdonare me.» Anna Maria gli gettò le braccia al collo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ma ora non soffro più - disse con accento d’intensa passione - sono felice, molto felice, e ti amo tanto, Mario!» Le loro labbra si erano congiunte, come le loro anime. E per la prima volta i due sposi scambiarono un vero bacio d’amore. Erano trascorsi quattro anni dagli avvenimenti narrati.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quanti cambiamenti in questo frattempo! La signora Sigrano, sei mesi dopo la morte del padre, mentre si trovava sempre al paese nativo coi figli, era rimasta improvvisamente vedova a cagione di un disastro automobilistico accaduto al marito, mentre in compagnia di alcuni amici si recava a passare qualche giorno da lei. Era una domenica.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana, avvertita da un telegramma di quella visita, aveva indossato un abito di crespo chiaro che dava un nuovo fascino alla sua bellezza bionda ed era salita su di una terrazza della villa che dominava la valle da cui doveva salire l’automobile che portava i visitatori. Ma le ore passavano, l’automobile non si vedeva. La signora scorse invece una vettura chiusa che andava di passo e che si fermò dinanzi al cancello della villa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana scese dalla terrazza per recarsi a vedere chi arrivava, ma non era ancor giunta nel vestibolo quando udì delle esclamazioni di dolore, e al tempo stesso vide due uomini che trasportavano suo marito, già cadavere. A circa un chilometro dal paese, lo chauffeur, per scansare una mandria di buoi, aveva sterzato così bruscamente, che l’automobile si era capovolta lanciando due dei viaggiatori e lo stesso chauffeur ad alcuni metri di distanza, lungo una scarpata, un po’ storditi, ma incolumi, mentre l’avvocato Sigrano, rimasto sotto la carrozza, vi era stato tolto a stento, dopo mezz’ora di lavoro, col petto sfondato e diverse ferite al capo. Tuttavia respirava ancora; ma quando cercarono di sollevarlo, egli spirò subito col nome di Sultana sulle labbra.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La signora Sigrano mostrò una tale disperazione, che commosse tutti. In realtà essa non piangeva il marito ma le trentamila lire all’anno che perdeva con lui. È vero che l’avvocato, oltre il guadagno che ricavava dallo studio, aveva un patrimonio personale; ma questo era molto diminuito per la costruzione della palazzina e per le spese fatte onde soddisfare il lusso della moglie, lusso al quale essa non poteva né voleva rinunziare.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ed ecco che la fortuna le venne quasi subito da un’altra parte, in modo inaspettato. La signora Sigrano aveva uno zio, fratello di suo padre, il conte Daniele Flaminio, un originale che, quasi povero in canna, aveva raggiunto in pochi anni un’immensa ricchezza, basata su speculazioni di terreni e operazioni in borsa. Aveva cominciato con un capitale di trentamila lire, che aveva fruttato con una rapidità meravigliosa, tanto che si diceva padrone di una ventina di milioni.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli era vissuto sempre come un orso, senza ricevere alcuno, né aveva mai perdonato al fratello di aver rifiutato di prender parte alle sue speculazioni e di avergli detto che non voleva una ricchezza proveniente da speculazioni audaci, da sfruttamenti poco onesti, perché quei terreni che costui vendeva a prezzi favolosi, erano comprati a povera gente che ignoravano come quelle terre, cedute per un prezzo derisorio, acquistassero invece un valore considerevole a cagione di certi lavori che dovevano eseguirsi colà. Della vita privata del conte Daniele nessuno sapeva cosa alcuna: l’unico servo che viveva con lui e che era stato suo confidente, morì pochi giorni prima del padrone; questi, assalito da un attacco di angina pectoris mentre si trovava al caffè, fu trasportato a casa moribondo. Riavutosi alquanto, pregò il medico che l’assisteva di far chiamare la vedova Sigrano, sua nipote.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana, che si trovava appunto a Torino dove non era ancora riuscita a liquidare tutti gl’interessi di successione per l’eredità del marito, accorse subito al capezzale dello zio che fino allora non aveva mai voluto riceverla, tanto che essa lo conosceva appena. Ella rimase sola col moribondo, e ciò che il conte Flaminio le disse, nessuno lo seppe: il loro colloquio durò mezz’ora, in capo alla quale Sultana chiamò aiuto perché suo zio era stato assalito da un nuovo insulto del male; ma quando il medico si accostò al letto, il conte era già spirato. Egli non aveva fatto alcun testamento, né aveva altri eredi che sua nipote; così Sultana si trovò a un tratto in possesso di una ventina di milioni, il che non le fece piangere più oltre la morte del marito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sua prima cura fu di vendere la palazzina fatta erigere da Bruno e acquistò un bel palazzo moderno situato in uno dei più aristocratici viali della città. Ella tenne per sé tutto il primo piano, il pianterreno con un ingresso a parte, il vasto giardino e il cortile, e affittò il secondo e il terzo piano, con una splendida terrazza soprastante, a un ricchissimo finanziere che viveva solo con la moglie. La signora Sigrano si affrettò a mettere i suoi due bimbi in collegio, volendo trovarsi perfettamente libera e godersi la vita che ormai le si presentava sotto i più ridenti auspici.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Essa aveva un movente segreto! Il conte e la contessa Herbert si erano affrettati a inviare le loro condoglianze per la morte dell’avvocato e Sultana, appena di ritorno a Torino, si recò a visitarli e pianse nelle braccia di Jolanda, che, buona com’era, prestò fede al suo dolore, come ormai credeva al suo pentimento per le colpe passate, non avendo più Sultana fatto allusione a Mario se non per mostrarsi contenta della sua felicità. Mario, due mesi dopo il suo matrimonio, era stato traslocato col suo reggimento in Toscana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ne fu contento, perché sperava che la lontananza guarisse radicalmente Sultana del suo capriccio, né parlò più di dimissioni, perché Anna Maria era felice di allontanarsi da Torino. La loro vita pareva un sogno d’amore, dal quale credevano non svegliarsi più. In certi momenti provavano quasi un senso di stupore nel sentirsi così avvinti l’una all’altro, da non bramare più nulla nella vita.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nel reggimento quella coppia modello veniva citata a esempio. Tutti amavano Mario per il suo spirito inesauribile, la sua gaiezza; Anna Maria era ammirata e rispettata. Essi seppero dalla contessa Herbert della disgrazia accaduta al signor Sigrano, della sua morte, e lo piansero entrambi come se fosse stato un loro parente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria in quell’occasione inviò le sue condoglianze e quelle del marito a Sultana. Questa rispose con un semplice biglietto da visita. Poi seppero della vistosa eredità fatta dalla signora Sigrano, dell’acquisto del nuovo palazzo; ma non vi dettero molta importanza perché in quei giorni Anna Maria era divenuta madre di un bel bambino, e Mario, pazzo di felicità, andava ripetendo a sua moglie, coprendola di baci appassionati: «Ora ti amo mille volte di più, perché non sei soltanto la mia mogliettina adorata, ma la madre della mia creatura, del mio erede!» Anna Maria sorrideva commossa, resa più bella dalla maternità, sentendo nell’anima una pace squisita, dimentica ormai completamente del passato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La giovane volle allattare il suo bimbo, e Mario l’approvò. L’anno seguente Mario seppe che il suo reggimento sarebbe andato in Sicilia. Allontanarsi tanto dai suoi genitori non voleva, ed era stanco della vita militare che gl’impediva di godere come avrebbe voluto la casa, la famiglia; perciò, col pieno consenso della moglie e dei genitori, dette le sue dimissioni e tornò a stabilirsi a Torino, presso i conti Herbert.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quando Sultana seppe del loro arrivo, si recò a trovarli. Ella sembrava più giovane e più bella che mai; strinse con disinvoltura la mano a Mario, che ne provò un’impressione singolare, baciò Anna Maria, si entusiasmò dinanzi al bambino, parlò con semplicità della sua eredità inaspettata, ricordò con tenero affetto il marito, disse come si proponeva d’impiegare la sua vita, senza più legami all’infuori di quelli che l’univano ai suoi adorati bambini, divertendosi, ma al tempo stesso dedicandosi all’umanità sofferente. «Ti stupirai - disse ad Anna Maria - che abbia messo in collegio i miei bimbi; ma essi crescono, e io voglio che abbiano una buona cultura.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ho messo Mina in un collegio di suore francesi, dove già mia madre fu educata, e Ottorino nel convitto stesso dove fu suo padre. Io potrò vederli spesso e averli meco nelle vacanze. Sono dunque perfettamente tranquilla sul conto loro, e ho seguito così il desiderio del mio povero Bruno, verso il quale ebbi molti torti che ora cerco di espiare.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sì, amici miei, vi confesso che se potessi tornare indietro di una decina d’anni sarei un’altra donna. Ho compreso troppo tardi quello che tu, Anna Maria, e voi, Jolanda, avete compreso subito: che la vita migliore è quella che ha per guida il dovere. È vero che con questa guida si può egualmente soffrire, sentirsi torturati, ma almeno non si conoscono i rimorsi.» Sultana, così parlando, aveva il volto brillante d’intelligenza, d’energia, mentre un sorriso doloroso le schiudeva le labbra e i suoi occhi si fissavano con un’espressione commovente in quelli delle due signore che le sedevano di fronte.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Jolanda e Anna Maria credettero sinceramente che ella maledicesse le follie passate, e la compiansero di cuore. «Voi potete trovare ancora molte dolcezze nella vita - disse con bontà la contessa Jolanda - e nell’affetto dei vostri figli, nelle opere di carità saprete dimenticare!» «Lo spero!» soggiunse Sultana. Ella non aveva mai guardato Mario, come se non fosse presente; egli, invece, sicuro che sua madre e sua moglie non badavano a lui, osservava la bella creatura che era stata sua, che lo aveva pazzamente amato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Certo non ne faceva un confronto con Anna Maria, che era per lui come una divinità tutelare; ma non poteva fare a meno, ammirando Sultana, di evocare i loro colloqui d’amore, e gli pareva di sentire la sua voce armoniosa sussurrargli “Ti amo, ti amo, Mario” e quelle labbra rosse cercare avidamente le sue. E ora Sultana malediceva quel passato di passione, ora che si trovava libera di soddisfare tutti i capricci che potessero passarle per la mente? Stentava a crederlo, e sebbene non volesse metterla alla prova, sentì per un istante un brivido di desiderio percorrergli le vene.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana intanto prendeva congedo dicendo alla contessa e ad Anna Maria: «Spero che adesso verrete spesso a trovarmi.» «Lo vorrei - rispose con dolcezza la giovane - ma il mio bimbo mi ruba quasi tutte le ore.» «Ma se è svezzato, cammina da sé, cinguetta! - osservò Sultana - E la sua governante mi sembra una giovane molto seria, cui potete affidarlo.» «E poi, ci sono anch’io, la nonna - interruppe Jolanda - e non posso fare a meno di quel frugolino. Ma credetelo, Sultana: da che Gino è nato, mio figlio e Anna Maria escono raramente e quasi sempre col loro bimbo.» «Siete ammirabili!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò Sultana voltando la testa verso Mario, che divenne rosso; poi, guardando subito Anna Maria con un sorriso soave - Né voglio distogliervi dai vostri doveri di genitori; ma qualche sera, quando il bimbo dorme, potreste dedicarmi un’ora, tanto più che faccio conto di aprire le mie sale a ricevimenti serali, a qualche concerto. E ambisco che vi siano i miei più cari amici, così non mancherete neppur voi, Jolanda, con vostro marito.» «Faremo il possibile per contentarvi» risposero. «Grazie, e a rivederci.» Baciò le due signore, strinse di nuovo con noncuranza la mano di Mario, e se ne andò, lasciando dietro a sé un buon profumo di violetta.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quando fu chiusa nell’automobile che l’aspettava alla porta, essa ebbe un perfido sorriso di trionfo. «Questa volta - pensò - Mario non mi sfuggirà. Ah, come mi pagheranno tutti care le umiliazioni che mi inflissero!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Da oggi incomincia la mia vendetta!» Ebbe nello sguardo una luce repentina, e sdraiandosi voluttuosamente sui morbidi cuscini dell’elegantissima carrozza, socchiuse gli occhi in un sogno radioso. Né la contessa Jolanda né Anna Maria ebbero il minimo sospetto della scossa provata da Mario nel rivedere la sua antica amante. Esse parlarono di lei con bontà, senza invidia né gelosia, persuase del suo cambiamento, credendola assennata, riflessiva, veramente pentita delle leggerezze passate.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Peccato che il povero signor Sigrano sia morto così presto!» osservò Anna Maria. «Appunto la morte tragica del marito l’avrà fatta rinsavire! - esclamò Mario, che per far tacere il pensiero colpevole ridestatosi in lui cercava di apparire beffardo - Tuttavia io credo che non starà lungo tempo vedova, se pur qualcuno non ha già surrogato il morto.» «Mario!» esclamarono insieme Jolanda e Anna Maria con aria di rimprovero.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Per tutta risposta Mario abbracciò sua moglie. «Del resto, a noi che importa? - soggiunse con un riso nervoso - Agisca la signora Sigrano come vuole, noi non dobbiamo preoccuparcene, non è vero, mia adorata mogliettina?» E la baciò di nuovo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria sorrise, felice. «Hai ragione - rispose con la sua ingenua franchezza - Ma siccome io non dimentico che debbo a lei se ti ho conosciuto, così da parte mia le auguro tutto il bene che può desiderare, né m’importa di sapere se ha delle colpe passate che non spetta a me giudicare.» «Brava Anna Maria! - esclamò la contessa Jolanda - Tu pensi come me; e giacché Dio ha dato a te, caro figliuolo mio, un angelo di moglie, sii almeno indulgente verso chi te l’ha fatto ottenere.» «Con voi due non è possibile esser maldicenti!» concluse gaiamente Mario.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","In fondo, però, non era contento di sé. Vicino a quelle due buone creature, veri angeli del focolare, il giovane rivedeva la perfida ammaliatrice, più bella che mai, in un’acconciatura sapiente che non nascondeva le curve maravigliose del suo corpo, la freschezza della carnagione incomparabile. E aveva nelle nari quel profumo di violetta che gli andava al cervello.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nei giorni seguenti Mario dimenticò Sultana, vicino alla moglie e al figlio. Ma il sabato, mentre si trovavano tutti riuniti a pranzo, ricevettero un biglietto d’invito di lei diretto al conte Giorgio Herbert; il vecchio gentiluomo lo lesse ad alta voce: La contessa Sultana Flaminio vedova Sigrano prega il conte Giorgio Herbert, la contessa Jolanda e i loro figli, il conte Mario e la contessa Anna Maria, a farle l’onore di assistere a un concerto che avrà luogo nel suo palazzo giovedì 6 corrente, alle ore 21.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Oh, che noia! - esclamò Mario - Babbo, potresti andarci tu con la mamma; Anna Maria e io rimarremmo a casa.» «La signora Sigrano potrebbe aversene a male - rispose il conte - e mi parrebbe quasi più logico che restassi a casa io con mia moglie; la nostra assenza sarebbe più scusabile.» «Io direi - osservò Jolanda - che a questo primo invito sarebbe meglio andar tutti, salvo poi astenerci dall’accettarne altri.» «La mamma ha ragione - soggiunse Anna Maria - E non capisco come a te, Mario, riesca tanto sgradevole intervenire a un concerto, mentre ami tanto la musica. Hai qualche motivo particolare per non avvicinare la signora Sigrano?» La giovane aveva parlato con semplicità, sorridendo, e la contessa Jolanda, che comprendeva il movente occulto di quella domanda, guardò il figlio come lo guardava la moglie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Per nascondere il suo turbamento, Mario proruppe bruscamente: «Che motivo debbo avere? Io credevo di fare un piacere a te non accettando; ma se tu sei del parere della mamma, ebbene, andremo!» Anna Maria non replicò, né poteva replicare. Mario doveva ignorare che ella sapeva tutto il passato, poiché non le aveva spontaneamente confessato la verità neppure quando essa gliene aveva offerto l’occasione appena si trovarono soli dopo le nozze!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anzi, Mario aveva confermato allora la storiella che essa finse di aver saputa da sua madre e che lo faceva apparire innocente; e la contessa Jolanda, pregata da Anna Maria, si guardò bene dal rivelare al figlio che sua moglie nulla ignorava sui rapporti passati tra lui e Sultana. Certo, ormai la giovane si credeva sicura dell’amore di lui, come della guarigione di Sultana; tuttavia provò una certa apprensione per quel riavvicinamento, temendo che un pericolo sovrastasse di nuovo al marito. Ma tenne celato il suo pensiero.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il giovedì, verso le nove di sera, Anna Maria, già vestita, si trovava nella camera dove dormiva il bimbo con la governante. Il piccolo Gino si era addormentato allora, e la giovane madre lo contemplava con un sorriso radioso sulle labbra, allorché entrò il marito con in mano il cilindro e i guanti. «Sei pronta?» chiese alla moglie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì, e ho voluto dare ancora un bacio al nostro bimbo.» Mario si avvicinò al lettino e fissò commosso il bell’angioletto che dormiva sorridendo. Si chinò poi a baciarlo egli pure, e rialzando gli occhi guardò sua moglie. «Come sei bella!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò - Vieni più in qua, che ti ammiri!» Anna Maria si avvicinò a lui sorridendo. Ella era infatti incantevole di grazia e giovinezza nell’abito di raso bianco ricamato di perle. Non portava altri gioielli che due grossissime perle agli orecchi e un filo di perle al collo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ti piaccio?» gli disse gaiamente. Mario se la strinse al cuore e la baciò più volte con passione: era la sua risposta. «Io sono persuaso - disse poi - che stasera tutti m’invidieranno.» «Adulatore!» Si baciarono ancora, e il conte e la contessa li sorpresero così.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Bravi! - esclamò il conte - E pensare che da un quarto d’ora vi aspettiamo.» «Eccoci! - disse Mario - Abbiamo voluto prima di uscire baciare il bambino.» «Mi sembra che Gino non entrasse per nulla nei baci che ora vi scambiavate!» disse la contessa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Risero tutti. Allorché giunsero al palazzo della signora Sigrano vi erano già molti invitati. Sultana andò loro incontro vivamente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era abbagliante. Vestiva un abito color lilla chiaro, un capolavoro, audacemente scollato, che mostrava le bellezze del suo corpo di dea. Sui capelli d’oro vivo portava alcune file di perle maravigliose; sul volto, di una bianchezza immacolata, spiccavano le labbra sanguigne, gli occhi di un azzurro profondo, leggermente cerchiati di bruno.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Quanto vi ringrazio di essere venuti!» disse abbracciando la contessa Jolanda e Anna Maria. Poi strinse la mano al conte e a Mario cui disse: «Strano effetto mi fate, vestito in borghese! Mi sembrate un altro!» «Davvero, signora?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse il giovane con un leggero sussulto - Ci guadagno o ci perdo?» «Ci perdete, almeno a parer mio. Ma scusate: i miei doveri di ospite mi chiamano altrove; cercate di mettervi al posto.» Li lasciò, per andare incontro ad altri invitati che giungevano. Nel vasto e bellissimo salone erano state disposte le sedie per assistere al concerto, e sul palcoscenico improvvisato eravi il pianoforte a coda e alcuni leggii con gli spartiti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria e la contessa Jolanda presero posto nella seconda fila, dove appunto erano due seggiole ancora libere, perché Mario e suo padre avevano dichiarato di stare in piedi. Mario si avvicinò a un gruppo di giovanotti che conosceva e che lo accolsero con esclamazioni di sorpresa e di gioia. «Tu?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tu a Torino? Da quando?» chiesero. «Da un mese e più.» «E non ti sei mai fatto vedere?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","È vero che hai preso moglie? Hai lasciato l’esercito?» Queste domande s’incrociavano come fuochi di fila, e Mario rispondeva a tutti, ritrovando il sorriso gaio di una volta, la sua inesauribile vivacità. Uno dei giovani gli disse a bassa voce: «Ti aspettavi di ritrovare la signora Sigrano vedova, ricca a milioni, e cento volte più bella di prima?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Se tu sapessi quanti mosconi le ronzano intorno! Ma per ora il preferito sembra sia il giovane duca Farelli, quel bel ragazzo che parla con la madre della signora Sigrano.» «La madre della signora Sigrano è qui?» chiese vivamente Mario. «Sì, è giunta da due giorni, e si dice che rimarrà con la figlia, perché la signora Sigrano, quantunque libera dalle sue azioni, bada molto alle apparenze… e con la madre al fianco assume una rispettabilità che noi però sappiamo poco meritata.» E il giovane sorrise maliziosamente ammiccando al compagno.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario fece una mossa brusca e divenne serio. «Io non so nulla! - rispose con asprezza - Ho sempre conosciuto la signora come una gentildonna degna di tutto il rispetto; essa è l’amica di mia madre e di mia moglie, e non permetto che se ne parli in mia presenza con leggerezza.» E volse le spalle, allontanandosi dal gruppo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","In verità provava ira e dispetto solo per aver sentito dire che Sultana aveva molti corteggiatori e sentì per quel giovane duca, che non conosceva, un impeto d’odio, di gelosia. Spinto da una forza più potente della sua volontà, Mario si recò dalla parte dove si trovava la signora Sigrano, che in quel momento aveva accanto a sé la madre e il duca Farelli. Sultana lo vide e lo chiamò con familiarità: «Mario, venite qui, che vi presenti a mia madre, la quale desidera tanto conoscere vostra madre e vostra moglie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mamma, ecco il conte Mario Herbert del quale già ti ho parlato e che sposò la figlia del maestro Tosingo.» Mario divenne di fuoco, mentre la contessa Flaminio, una signora alta, rigida, dal tipo prettamente aristocratico, dopo averlo fissato con l’occhialino gli tese la mano dicendo: «Sono lieta di conoscervi, e vedrò con piacere vostra moglie, che da bambina veniva al nostro castello a portarci i prodotti dell’orto e del pollaio. Era molto carina.» Quell’allusione all’umile nascita della sua Anna Maria fece su Mario l’effetto di uno schiaffo, tanto più che il duca Farelli aveva udito. Ma se le sue guance si erano infiammate, il giovane conte rimase padrone di se stesso e rispose: «La contessa mia moglie sarà ben felice di rivedervi, come mia madre lo sarà di conoscervi.» E fatto un profondo inchino alla vecchia gentildonna cercò di allontanarsi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma Sultana lo fermò. «Un momento, conte! - disse con un tono di voce quasi carezzevole - Desidero da voi un servizio da amico.» Mario dimenticò in un istante tutta la sua collera.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Dite, signora!» esclamò inebriato. «Restate qui ad aiutare mia madre a fare gli onori di casa, voi che conoscete quasi tutti i miei invitati; io debbo occuparmi degli artisti, che mi attendono in altra sala.» «Sono ai vostri ordini, signora.» «Bravo Mario - esclamò allegramente Sultana - mi fido di voi! Duca, venite.» Si appoggiò mollemente al braccio del bel giovane traendolo via seco.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario, avvilito, guardò dietro la coppia che si allontanava sorridendo. Sultana voleva prendersi giuoco di lui? Le più assurde idee gli balenarono alla mente; si pentì di essersi recato a quella festa e si propose di andar subito via.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma capì l’assurdità della sua condotta, e l’arrivo di diversi invitati lo richiamò subito al suo dovere di gentiluomo. Che gl’importava infine che Sultana si occupasse del duca o di altri? Se ella credeva di fargli dispetto, sbagliava!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli amava sua moglie, buona, fidente, innamorata. Quest’idea finì col rasserenarlo completamente e fargli compiere con disinvoltura la parte che la signora Sigrano gli aveva assegnata. Il salone era pieno; il concerto cominciò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana sedette in prima fila con la madre da una parte e una vecchia signora dall’altra. Mario, che aveva lasciato il suo posto, guardò intorno per vedere dove si trovava il duca. E con sorpresa lo scorse a poca distanza, dove sedevano sua moglie e sua madre, presso la parete.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli parlava con suo padre. Si avvicinò, spinto dalla curiosità, e suo padre scorgendolo gli disse: «Vieni qua! Ti cercavo per presentarti il figlio del duca Alessandro Farelli, mio amico carissimo, un compagno di collegio, col quale ci trovammo l’anno scorso in Svizzera durante il mese che vi passai con tua madre.» «Vi ero anch’io con mio padre - soggiunse il duca concludendo - e ho avuto una grata sorpresa incontrandovi qui stasera.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma non avevo l’onore di conoscere vostro figlio, sebbene il suo nome mi abbia colpito quando la signora Sigrano lo ha presentato a sua madre, la contessa Flaminio. Ma non ho avuto tempo di chiedere alcuna spiegazione, perché la signora mi ha condotto via subito. Mi felicito dunque ora di stringervi la mano, e spero che diverremo amici, come lo sono i nostri padri.» Vi era un tale incanto nel modo di esprimersi del duca Giorgiano Farelli, che Mario sentì sparire tutto il suo odio, la sua gelosia, e ricambiò con effusione la stretta di mano, rispondendo: «Oh, sì, lo spero anch’io!» A questo punto tacquero, perché sul palcoscenico era apparsa una graziosa giovanetta che doveva sonare un pezzo per pianoforte.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella conquistò subito gli spettatori per l’agilità, per il sentimento che metteva nella esecuzione; era una vera artista, che sentiva la musica in tutta la sua potenza. Seguì a lei una bravissima cantante, poi un violinista esimio. Mario, vicino al suo nuovo amico, sembrava tutto intento ad ascoltare gli artisti, ma i suoi occhi andavano in traccia di Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E più volte incontrarono quelli di lei che guardava dalla sua parte, ma non poteva dire se quegli sguardi erano rivolti a lui o al duca che gli era accanto. Fra un intervallo e l’altro Mario, non potendo resistere, chiese a Giorgiano: «Conoscete la signora Sigrano da molto tempo?» «Da una settimana - rispose schiettamente il duca - Le fui presentato dalla marchesa Campi, presso la quale sono ospitato, perché è una vecchia amica della mia famiglia e un po’ mia parente.» «Siete dunque qui di passaggio?» chiese Mario. «Sì, non dovrei restarvi molto, a meno che qualche circostanza non mi trattenga.» Mario sussultò e chiese ancora: «Come trovate la signore Sigrano?» «Bellissima» rispose il duca.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E soggiunse con voce sommessa: «Ma è una di quelle bellezze che sconvolgono i sensi e lasciano vuoto il cuore. E io nella donna non cerco solo la soddisfazione del desiderio…» Il volto di Mario si rasserenò completamente. «Voi pensate precisamente come me» rispose.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E volse uno sguardo tenero alla moglie, che appunto in quel momento fissava i begli occhi verso lui sorridendogli. Ormai era persuaso che la civetteria di Sultana non avrebbe giovato presso il duca. E ne gioì.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Finito il concerto, Mario poté presentare il giovane a sua moglie e a sua madre. Il Farelli rimase affascinato dalla grazia della giovane contessa, dall’adorabile candore che le brillava nel volto. Anna Maria, con la sua pura bellezza, senza civetteria, eclissava Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Così pure non poté ammirare senza commozione la contessa Jolanda. «Vostra madre - disse a Mario - mi ricorda in modo perfetto la mia, che adoro; vostra moglie mi sembra una di quelle creature ideali delle quali vi parlavo poco fa, e comprendo come siate un uomo completamente felice.» «Oh, sì!» esclamò vivamente Mario, orgoglioso delle lodi rivolte alle sue care. In quel mentre si avvicinava Sultana con la contessa Flaminio; vi fu uno scambio di presentazioni, di complimenti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessa guardò col suo occhialino Anna Maria dicendole con un sorriso che non era sincero: «Io non vi avrei riconosciuta, mia cara, come non avrei mai creduto che sapeste portare così degnamente la corona di contessa.» «La mia Anna Maria non sfigurerebbe neppure sui gradini di un trono» rispose vivamente Jolanda, che aveva veduto il volto della giovane scolorirsi e gli occhi velarsi per le parole della vecchia signora, che sembrava volerla umiliare in faccia agli altri. «La nobiltà della sua anima le dà una supremazia sulla nobiltà della nascita, e io vado superba della scelta di mio figlio.» Gli occhi di Anna Maria rifulsero di nuovo di vivissima luce, la sua bocca si aprì a un sorriso. «Grazie, mamma!» mormorò con intensa tenerezza.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Voi avete perfettamente ragione, e non posso che approvarvi!» fece la contessa Flaminio in tono più gentile. Sultana non si accorse di quel lieve incidente, perché intenta a parlare col conte Herbert e con Mario; stupiva nel sentir dire che il primo conosceva il padre del duca. Questi, frattanto, aveva udito e compreso il sarcasmo della vecchia contessa, e la risposta di Jolanda, che accrebbe la sua ammirazione per quest’ultima e per Anna Maria.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dopo il concerto, una cena riunì gli intimi della signora Sigrano nel giardino d’inverno dello splendido palazzo. Sultana aveva alla sua destra il conte Herbert, alla sinistra il duca; Mario era seduto fra sua moglie e la vecchia contessa Flaminio; la contessa Jolanda era vicina al giovane duca. Gli invitati non erano più di venti, quasi tutti uomini, la tavola era una meraviglia: sembrava un sogno delle Mille e una notte con lo splendore dei fiori, delle lampadine elettriche, dell’argenteria.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana non era mai stata più briosa; piena di premure per tutti, si dedicava in special modo al duca suo vicino, che sembrava subire il fascino dell’ammaliatrice. Così almeno pensava Mario, che di nuovo sentì una punta di gelosia prendergli il cuore. Sì, sua moglie era bellissima, buona, angelica; ma le mancava lo spirito inesauribile, il fuoco, l’ardore di Sultana.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Questa teneva incatenati tutti con la sua parola; giovani e vecchi sembrava pendessero dalle sue labbra, ed essa regnava quivi veramente sovrana! E dire che quella donna, da tutti desiderata, era stata sua, l’aveva amato fino al delitto! Ed ora non si curava affatto di lui come se più non esistesse sulla terra, non gli rivolgeva mai lo sguardo, non gli dirigeva la parola come a tutti gli altri!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ciò lo irritava, lo rendeva nervoso, e per scacciare le idee nere che gli bollivano nel cervello, beveva copiosamente. Anna Maria se ne accorse, ma era ben lungi dall’immaginare la cagione del suo eccitamento, perché era ormai convintissima che Sultana non pensava più a suo marito. E timidamente gli sussurrò: «Ti farà male, Mario, bere tanto!» Il giovane scosse le spalle, e come se avesse voluto illudere se stesso rispose sorridendo: «Mi fa anzi benissimo, e dovresti imitarmi.» Anna Maria non replicò.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il caffè e i liquori erano preparati in una sala vicina, dove i convitati passarono dopo cena; alcuni uomini, però, rimasero nel giardino per fumare; vi rimase anche Mario. Anna Maria, pregata, si mise al pianoforte, e presso di lei, per voltare i fogli della musica, stette il duca. Nella sala si erano formati diversi gruppi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessa Flaminio e la contessa Jolanda sedevano vicine e avevano impegnato un animato colloquio. Sultana passò di nuovo nel giardino d’inverno onde accertarsi che tutti fossero stati serviti del caffè, poi sparì da una porta che metteva nel suo appartamento. Ella sentiva il bisogno di trovarsi un momento sola.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Malgrado l’allegria dimostrata in quella sera, essa non era contenta. Aveva sentito fare troppi elogi di Anna Maria, e si era accorta dell’ammirazione del duca per la giovane. «Che ha dunque costei - si diceva - per essere desiderata più di me che sono mille volte più bella?» Si gettò su di una poltrona nel suo spogliatoio per raccogliersi, ma fu quasi subito riscossa dall’alzarsi di una portiera e dalla comparsa di Mario.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana s’irrigidì contro l’emozione e sorse in piedi. «Voi, qui?» disse con accento durissimo, con una piega sdegnosa sulle labbra. Ma egli non mostrò di accorgersene.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì, io - rispose - io che desideravo trovarmi un istante solo con voi.» «Siete pazzo! - disse ella risoluta - Volete compromettermi? Che diranno, gli altri, notando la nostra assenza?» «Nessuno se ne accorgerà, perché gli uomini sono intenti a discorrere di politica, e le signore ad ascoltare la musica.» Sultana represse a stento un moto d’impazienza.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Infine, che volete da me?» I vini generosi che aveva bevuti mettevano vampe di fuoco nel cervello di Mario rendendolo temerario, audace. «Voglio dirvi, Sultana, che siete bella da far dannare un santo… e che darei la metà del mio sangue perché mi apparteneste ancora.» Sultana ebbe uno scoppio di risa spaventoso. «Sareste capace di ripetere questa frase dinanzi a vostra moglie?» domandò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quest’osservazione lo fece rientrare in sé, ma volendo mostrarsi spigliato: «Non lo farei - rispose - per vostro riguardo, per non togliervi quella stima profonda che Anna Maria ha di voi.» Sultana rise ancora. «Davvero? Lo credete?» «Per certo, lo credo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E voi, potreste forse dubitarne?» «Oh, no! Ed è appunto per conservarmi tale stima che vi ordino di andarvene e di moderare i vostri rinascenti ma inutili desideri, perché se anche mi deste tutto il vostro sangue, non potreste risuscitare un passato che ho seppellito per sempre.» «Sultana!» «Andatevene, vi dico; non so che farmene di voi, e sono lieta di potervelo dire in faccia. Vi odio!» «Perché amate un altro.» «E se fosse?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non debbo render conto a voi delle mie azioni. Ancora una volta, lasciatemi.» Sultana era così bella nel suo rancore, che Mario dimenticò ogni prudenza. «No, non mi scacciate!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- implorò - Sultana, Sultana, non mi dite che mi odiate. È impossibile che voi non sentiate più nulla per me… dopo avermi amato fino al delitto.» Ripeteva la frase che gli frullava nel cervello allucinato. Allora fu la volta di Sultana di rianimarsi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Afferrò Mario per le spalle, e con gli occhi negli occhi di lui proruppe: «Ebbene, sì, lo hai detto: per te, per te uccisi Alceste, per te divenni assassina; e che ne ebbi in cambio? Tu mi calpestasti, mi umiliasti, mi trattasti come una femmina da trivio, rimanesti impassibile al mio grido di dolore, e per giunta sposasti colei che aveva amato l’uomo cui io tolsi la vita per rimanere tutta tua. Questo lo sa anche Anna Maria: glielo dissi io stessa perché rinunziasse a te.» Mario ebbe una scossa convulsa che gli fece riprendere la sua lucidità di mente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Scioltosi da Sultana, le disse con voce strozzata: «Anna Maria sapeva? No, no, tu menti.» Sultana dette in uno scroscio di risa. «Ah, che fanciullo sei stato nelle sue mani!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io mento? Chiedilo arditamente a lei, e vedrai se ha il coraggio di negare. Sì, Anna Maria sapeva tutto fin dalla morte di Alceste.» Mario si stringeva angosciosamente la fronte nelle mani, ripetendo: «Ella sapeva… sapeva!» «Sì - continuò la spietata, felice di vendicarsi - Tu non conosci tua moglie; essa è più furba di te, di tutti; non ha che l’apparenza della bontà, dell’ingenuità.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella sapeva tutto: gliel’aveva confessato in una lettera il suo innamorato, il quale le lasciò anche la lettera che io ti scrissi e che Alceste fece sparire insieme con un medaglione che io avevo fatto fare per mio marito e che Alceste mi rubò. Anna Maria, con quegli oggetti nelle mani, mi minacciò di rivelare tutto al mio Bruno se io non mi adoperavo per concludere la sua unione con te; rimase sorda alle mie lacrime, alle mie preghiere; mi costrinse a cedere alla sua volontà, a darti io stessa a lei, lasciandoti ignorare il vero. Ma ora sono libera di me stessa, non la temo più, e posso dirti che la fanciulla per la quale mi calpestasti, non ebbe altra mira, sposandoti, che vendicare il morto da lei amato, togliendoti a me.» Mario era rimasto come annientato; ma riavendosi quasi subito afferrò Sultana per i polsi dicendo: «È proprio vero quello che mi hai detto?» «È la verità, te lo giuro.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Forse agisco vilmente con la mia rivelazione; ma non posso più sopportare di veder tua moglie incensata da tutti, perfino da tua madre, mentre io, vittima della sua vendetta, debbo chinarmi vinta davanti a lei.» «Perché non mi dicesti tutto prima del mio matrimonio?» fece Mario con accento convulso. «Perché non mi avresti creduta! - esclamò con veemenza Sultana - Anche poco fa dicevi che mentivo.» «È vero, è vero!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Scusami! - rispose Mario lasciando ricadere le braccia - E dire che io avevo tanta fede in lei, nel suo amore per me! Come ha saputo ingannarmi bene!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma ora mi vendicherò.» «Non fare scandali, te ne prego! - disse Sultana simulando un’improvvisa pietà - Cerca solo di farla confessare, di riavere quegli oggetti che mi appartengono e che tu mi renderai. Li distruggeremo insieme, e poi combineremo il da farsi.» «E mi perdonerai, Sultana?» chiese Mario con voce tremula.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Forse. Ne riparleremo. Ora lascia che io ritorni fra i miei ospiti per non dare alcun sospetto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tu rimarrai ancora un poco qui per rimetterti; è necessario.» «Hai ragione! - mormorò Mario con la docilità di un fanciullo - Quando potrò rivederti?» «Sono in casa tutti i pomeriggi dalle due alle quattro.» Sollevò una portiera e disparve. Mario cadde su di una poltrona portandosi le mani alla fronte che gli bruciava.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Se quanto Sultana gli aveva detto era la verità, egli aveva respinto una donna che lo amava per una fanciulla che si era servita di lui al fine di vendicare il giovane che solo aveva amato. Ora si spiegava certe malinconie improvvise di Anna Maria, certi sussulti quando le si avvicinava per abbracciarla, e che egli attribuiva alla sua timidezza. Oh, ipocrita e vile creatura!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ed era la madre di suo figlio! Per quel bimbo innocente egli farebbe tacere ogni desiderio di violenza, eviterebbe lo scandalo; ma fra lui e Anna Maria sorgeva ormai come una barriera quel morto, del quale essa aveva accettato la missione di vendetta, recitando la commedia del candore, dei sentimenti nobili onde far cadere lui, ingenuo, ignaro di tutto, nei suoi lacci. Ormai non poteva più esservi nulla di comune fra loro.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Se egli non chiedeva la separazione legale per riguardo al figlio, avrebbero vissuto egualmente separati. Mario sarebbe rimasto chi sa quanto nella poltrona a fantasticare, se un passo rapido nel corridoio non l’avesse fatto alzare vivamente. Entrò Teresa, la cameriera fidata di Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«La mia padrona la prega di venire in sala - disse - perché la cercano, venga da questa parte: non incontrerà alcuno.» Mario aveva ripresa la sua calma, il suo sangue freddo. «Vi seguo» disse. Quando comparve in sala, vide sua moglie che discorreva col duca, e Sultana col conte Herbert; essi ridevano lietamente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Degli invitati non rimanevano più che loro; sua madre sedeva sempre vicino alla contessa Flaminio. «Dove vi siete nascosto fino adesso? - chiese ad alta voce Sultana - Sono andati in cerca di voi, senza trovarvi!» «La colpa, signora, è del vostro squisito sciampagna - rispose Mario - che mi ha dato un po’ alla testa e mi ha offuscato le idee, tanto che, ritiratomi nell’angolo più buio del vostro giardino d’inverno, dietro una grossa palma, sdraiato su di una poltrona di vimini, ho dormito finora.» Tutti si misero a ridere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Avete fatto almeno dei bei sogni?» chiese Sultana. «Deliziosi!» disse Mario. «Peccato però che abbiate perduto il piacere di sentir cantare la contessa vostra moglie!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò il duca con accento entusiasta - Ella sorpassa in bravura tutte le artiste udite al concerto di stasera.» Anna Maria arrossì confusa, mentre Mario rispondeva: «Io conosco bene la voce di mia moglie, che però fa spesso la preziosa con me.» «Perché a casa il bimbo occupa quasi tutte le sue ore! - esclamò la contessa Jolanda - E io pure perdo quasi tutto il tempo con lui. Ma bastano adesso i discorsi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Bisogna andarsene. Non sai, Mario, che sono le tre del mattino?» Egli si sforzò di ridere. «Io ho già fatto il mio sonno, non ho più bisogno di coricarmi!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò - Quando vi avrò accompagnati a casa, mi chiuderò nella mia biblioteca a leggere e a fumare.» Anna Maria non mostrò sorpresa a quell’idea, persuasa che egli si fosse addormentato nel giardino d’inverno, non essendosi accorta dell’assenza di Sultana, occupata com’era stata prima a sonare e a cantare, poi a discorrere di musica col giovane duca. Essa aveva passato una serata incantevole, e lo disse a Sultana, che rispose con un sorriso singolare: «Speriamo che non sia l’ultima!» E quando tutti furono partiti e Sultana si trovò finalmente sola, uno scoppio di risa sonore uscì dal suo petto, trasformando il suo viso che aveva un’espressione veramente feroce. Mentre si ritirava nella propria camera, le sue labbra ripetevano: «Questa volta la vendetta non mi sfuggirà!»","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario, salito in automobile, sedette vicino al padre, mentre sul sedile di fronte presero posto la madre e la moglie. Durante il tragitto, il conte come la contessa Herbert e Anna Maria parlarono di quella festa ben riuscita, del duca Farelli, che tutti dicevano sarebbe divenuto il marito della signora Sigrano. «Ma è molto più giovane di lei» osservò Anna Maria.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«La gioventù non sarebbe un ostacolo - disse il vecchio conte - perché Sultana può gareggiare per freschezza con una giovane di venticinque anni; temo piuttosto che se il duca prende informazioni sul passato della signora Sigrano, rinunzi a sposarla.» «Le informazioni sono come le apparenze: false sempre! - esclamò Mario che fino allora aveva taciuto, e con un accento beffardo insolito in lui soggiunse - È più facile che Farelli sappia la verità dalla bocca della signora Sigrano, la quale, se ha delle colpe da farsi perdonare, ha altresì una qualità che manca spesso alle donne: la sincerità. E non sarà lei che per timore di vedere andare a monte un matrimonio nasconderà il suo modo di pensare, come purtroppo fanno tante fanciulle acciocché non sfugga loro il merlotto che ha avuto la dabbenaggine di prestar fede a un’apparente ingenuità.» Anna Maria si turbò, benché fosse lungi dall’immaginare che il marito volesse alludere a lei; gli altri non risposero perché in quel momento l’automobile si fermava dinanzi alla palazzina.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Al primo piano i conti Herbert lasciarono i loro figli dopo averli teneramente baciati. Mario e Anna Maria salirono al secondo; la servitù aveva avuto ordine di non aspettarli. Quando Anna Maria fu all’uscio della sua camera, Mario le disse, dandole la mano con fare stanco: «Buon riposo; io vado a fumare!» Essa lo guardò: era pallida, e aveva negli occhi, leggermente abbattuti dalla veglia, un’espressione di sorpresa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Non vieni a baciare il bimbo?» chiese. «Non voglio svegliarlo - rispose Mario - Avrò tempo a baciarlo fra poche ore: è quasi giorno.» Senza aggiungere altro volse le spalle, entrò nel salotto vicino, e di li passò nella biblioteca. Si sprofondò in una bassa poltrona, e incrociate le braccia continuò nelle sue fantasticherie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Più pensava all’inganno di cui era stato vittima da parte di Anna Maria, più si sentiva invadere dallo sdegno, più la figura della giovane, già tanto amata, gli diveniva odiosa. Sultana aveva detto la verità? Sì, ne era persuaso, se lo spingeva a far confessare sua moglie e a toglierle quegli oggetti che ad Anna Maria erano serviti per ordire tante menzogne onde giungere ad avere il suo nome, a compiere la vendetta giurata al morto!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli ebbe una voglia pazza di correre subito nella camera di sua moglie, costringerla in quell’ora stessa a confessare. Ma ebbe paura che un atto di violenza provocasse del chiasso, facesse accorrere i suoi genitori in difesa di sua moglie. Eppure anche suo padre e sua madre non dovevano sapere la verità, altrimenti, come avrebbero permesso il suo matrimonio?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria li aveva ingannati tutti! Più l’immagine di sua moglie rimpiccioliva ai suoi occhi, più emergeva dal caos quella di Sultana. Purtroppo quella donna, prima di lui aveva avuti altri amanti, fra cui Alceste: essa non lo negava più; ma dal momento che era stata sua, si era per così dire purificata nel suo amore!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana l’aveva veramente amato, non già un subitaneo smarrimento dei sensi l’aveva condotta a lui, ma l’amore, ed egli non poteva condannarla. Per lui aveva pianto, sofferto, maledetto, per lui s’era lasciata opprimere, calpestare, dilaniare, aveva dovuto piegare dinanzi a una fanciulla che si vendicava di lei per averle ucciso il fidanzato e sacrificava lui essendo stato la cagione principale di quella morte. Mario si era levato un fazzoletto di tasca e lo mordeva per non gridare.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma a poco a poco la sua crisi si calmò, ed egli si sentì più sollevato. “Almeno adesso so come regolarmi!” pensò. Stava per alzarsi, recarsi nella sua camera, allorché sentì aprire l’uscio del salotto vicino e un passo leggiero avvicinarsi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Anna Maria, tutta avvolta in una vestaglia candida, col viso pallido, apparve sulla soglia. Mario non si mosse dalla poltrona. «Non sei andata a letto?» chiese con accento calmo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Essa lo guardò senza dir nulla, poi andò a sedergli vicina. Allora, con accento pieno di tenerezza, chinandosi verso lui: «Non potevo, caro! - rispose - Ero inquieta per cagion tua.» «Davvero?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E per qual ragione?» «Non ti ho mai veduto come stanotte - soggiunse dolcemente - e pensavo che forse ti era dispiaciuto che io avessi sonato e cantato senza il tuo consenso.» «Sarebbe stato davvero ridicolo, e se tu non hai altri peccati sulla coscienza…» Aveva detto queste parole con un tale accento di durezza, che Anna Maria si ritrasse balbettando: «Mario, mi fai paura!» «Oh! - esclamò il giovane con un sorriso crudelmente sardonico - Povera bambina! Povera ingenua!» Anna Maria cambiò subito l’espressione del viso: i suoi occhi si fecero severi, le sue narici ebbero un fremito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Che significa questa ironia verso la madre di tuo figlio? - chiese in tono reciso - Che ho fatto per meritarla?» Mario rimase un po’ scosso dall’aspetto di sua moglie. Aveva voglia di non dir niente, di dimenticar tutto; ma ebbe vergogna della propria debolezza, pensò a Sultana, e sfidando gli sguardi corrucciati di Anna Maria: «Che hai fatto?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse - Tu mi hai ingannato fin dalla prima volta in cui c’incontrammo.» «Io?» disse la giovane più sorpresa che sdegnata. «Sì, tu; ed è inutile l’atteggiarsi a moglie oltraggiata. Rispondi piuttosto alle mie domande.» «Sono pronta.» «Prima di venire a Torino non avevi mai sentito pronunziare il mio nome?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Nessuno ti aveva mai parlato di me?» Anna Maria arrossì, poi divenne pallida; tuttavia rispose: «No, mai!» «Tu menti, come hai mentito sempre con me.» «Mario!» «Sì, hai mentito. Io non ti ero ignoto, e mi avvicinasti, ti facesti amare da me, recitasti un’indegna commedia d’ingenuità, di tenerezza, per uno scopo da te lungamente meditato: quello di vendicare il morto, colui che solo hai amato, e di strapparmi alla tua rivale.» Anna Maria era rimasta come fulminata, poi, riscuotendosi, impallidì spaventosamente, finché cadde sulle ginocchia stendendo le mani tremanti verso il marito. «Mario, ascoltami.» «Confessa, confessa!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò egli brutalmente - Quanto ho detto è la verità?» «Sì, ma lascia che ti dica tutto, che ti spieghi…» «È inutile: non ti crederei. Ah, come fui stupido a prestar fede al tuo candore! Come devi aver riso di me!» Anna Maria lo guardava cogli occhi pieni di lacrime, con un’espressione di ardente tenerezza.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Mario, ascoltami - disse con voce convulsa - io non sono così colpevole come tu credi, lo confessai anche a tua madre, che ha perdonato, e lei stessa mi consigliò di tacere con te. Sì, prima di avvicinarti non ti amavo, sapevo che eri l’amante della signora Sigrano, che per ragion tua essa aveva ucciso il giovane a cui ero fidanzata. Alceste aveva il presentimento di morire per mano di quella donna… e mi scrisse il giorno prima della tragedia.» «Voglio quella lettera!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- interruppe con violenza Mario - La voglio: ho il diritto di leggerla.» Anna Maria rimaneva in ginocchio, attaccata al marito, seguitando a piangere, a parlare. «L’avrai - balbettò - ma lasciami finire. Sì, non lo nego, non posso negarlo: prima di conoscerti personalmente avevo promesso a me stessa, per vendicare il morto, di toglierti a lei.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma quando conobbi la bontà tua, la nobiltà dei tuoi sentimenti, e compresi che mi amavi, allontanai ogni desiderio di vendetta, non pensai che ad amarti, ad acquistarmi la tua fiducia, l’oblio del passato, l’amore! Né potevo perdonare a me stessa il desiderio avuto di farti soffrire a cagione di quella donna; e più ti vedevo buono verso me, più quel ricordo mi straziava l’anima. Spesso fui sul punto di confessarti tutto, di chiederti perdono, ma non ne ebbi mai il coraggio, nel timore di perderti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","A tua madre però dissi tutto, consegnandole anche la lettera di Alceste e altri oggetti, che mi rese soltanto pochi giorni or sono, perché avevamo idea di distruggerli insieme. Ma oggi ringrazio Dio di non averlo fatto.» Anna Maria sembrava sincera; tuttavia Mario, che pur aveva adorato quella soave creatura, che aveva avuto mille prove della bontà e dell’onestà di lei, non sembrava impietosito; anzi, provava quasi una soddisfazione crudele nel vederla così angosciata, supplichevole ai suoi piedi. Egli era giunto senza molto sforzo al punto che desiderava.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Dammi quella lettera e quegli oggetti!» ripeté. Anna Maria si alzò senza rispondere, e asciugandosi gli occhi rossi dal pianto uscì dalla stanza. Poco dopo ritornò, portando seco l’involto che, se non era più suggellato, portava tuttavia l’indirizzo scritto da Alceste:","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ad Anna Maria, da aprirsi nel caso di mia morte o da restituirsi intatto il giorno del nostro matrimonio. La giovane lo consegnò a suo marito, poi cadde affranta a sedere. Mario non badava a lei.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli aprì l’involto, e subito gli cadde sott’occhio il medaglione d’argento con incise le iniziali A. B. «A Bruno - lesse Mario ad alta voce, e aggiunse - Questo medaglione era stato destinato all’avvocato Sigrano, e Alceste lo rubò al suo padrone.» «T’inganni - rispose con voce tremula Anna Maria - sono quelle le iniziali di Alceste Bianco.» Anche Mario ne era persuaso, pure volle contraddire sua moglie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Secondo come si vogliono interpretare - soggiunse - ma non è ciò che a me importa.» Prese fra le mani la lettera di Sultana a lui diretta, e arrossì vivamente. Tuttavia disse: «E questa, non fu forse rubata?» Anna Maria chinò la testa senza replicare. Mario prese per ultima la lettera di Alceste e cominciò a leggerla.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quella lettera, che rivelava tutte le perfidie di Sultana, lo faceva fremere, non già per la vergogna di aver amato una tal donna, ma per la gelosia, contro il morto, che prima di lui aveva avuto le carezze di Sultana, si era inebriato del suo amore. Poi, per contrapposto, quella lettura gli serviva di pretesto per inveire contro Anna Maria, che in quel momento espiava la colpa degli altri. «Ecco la tua condanna!» esclamò a un tratto.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E lesse tutto d’un fiato, col fremito sulle labbra e l’ira nel cuore: Scrivo, non solo per dirti delle mie apprensioni, ma per confermarti la mia colpa, per chiederti perdono, e soprattutto per implorare da te di vendicarmi e vendicarti, ché io te ne ho forniti i mezzi, e tu saprai adoperarli. Tu sola puoi rendere a Sultana il male che essa ha fatto a me e a te.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Il tuo Alceste sapeva di non appellarsi invano a te! Ma io solo fui vittima della tua vendetta; a me solo tu rendesti il male che io non ho mai fatto al tuo innamorato, perché io ignoravo che egli fosse mio rivale. E vorresti che perdonassi?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mi sembra che disprezzerei me stesso.» Anna Maria singhiozzava. «Sì, io sono stata cattiva - ripeté - ma avevo tanto sofferto!» «Ti feci forse soffrire io?» Anna Maria chinò il capo avvilita. Nella sua immensa rettitudine, nella coscienza dei suoi torti, non trovava più da rispondere.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non poteva che piangere. Intanto si chiedeva chi aveva potuto rivelare a Mario quel segreto di vendetta che solo Sultana e la contessa Jolanda conoscevano. La contessa non poteva essere, perché non avrebbe atteso fino allora a ferire l’orgoglio e il cuore del figlio, mentre essa stessa aveva desiderato che nulla sapesse e che tutto fosse sepolto nell’oblio.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana si era forse trovata ancora sola con Mario? Mario frattanto si sentiva commosso dal dolore muto di sua moglie; ma non volle dimostrarlo, tanto più che l’immagine di Sultana s’imponeva a lui, trionfante, e pareva gli dicesse: «Non ti ho detto la verità? Anna Maria ti sposò per vendicare il suo caro morto, per toglierti a me.» Dopo alcuni minuti di un silenzio terribile in cui non si sentivano che i singhiozzi della povera donna, Mario le disse bruscamente, mettendosi in tasca la lettera di Alceste e quella di Sultana a lui diretta, come pure il medaglione: «Smetti i piagnistei, che a nulla servono e non fanno che irritarmi, e ascoltami: mio padre nulla sa di tutto questo?» «Nulla» rispose a stento Anna Maria e la sua voce aveva un tremito di dolore.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ebbene - soggiunse Mario - egli deve continuare a rimanere all’oscuro di ogni cosa, come pure devi assolutamente tacere a mia madre questo doloroso incidente. Non voglio che i miei cari soffrano per cagion mia.» Anna Maria fu assalita da una insensata speranza. «Dunque, mi perdoni?» balbettò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario esitò un istante, perché gli occhi di Anna Maria fissi su lui lo turbavano. Ma fu un lampo. Di nuovo l’immagine di Sultana gli s’impose; egli disse lentamente «Se anche lo volessi, non potrei; io non posso stimarti più come prima.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quando penso che mi hai ingannato, che mentre dicevi di amarmi non pensavi che al morto e godevi vedendomi così illuso, innamorato di te, quando la mia immaginazione ti rappresenta tutta assorta nel tuo desiderio di vendetta, mi sento salire al cervello un’onda di collera, di odio, e non posso che maledire, disprezzare. Ma lo ripeto: per i miei genitori, per nostro figlio, per il mondo, saprò farmi coraggio e tacere, mostrando un viso ridente con l’inferno nel cuore; e tu devi imitarmi: lo esigo.» Anna Maria sussultò come se avesse ricevuto un colpo in mezzo al petto; tuttavia rispose con voce che tradiva tutta la sua, immensa angoscia: «Ti obbedirò.» Mario proseguì: «Dinanzi agli altri, ogni rancore deve sparire; io sarò sempre il marito premuroso, il padre tenero della propria creatura; tu continuerai la tua parte di moglie innamorata come hai fatto finora, di madre amorosa. Ma allorché ci troveremo soli, ogni maschera cadrà dal nostro viso, ogni commedia di tenerezza cesserà, e passeremo la notte divisi.» «Sei crudele, Mario!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non capisci quanto soffro!» disse con voce debole Anna Maria. «Io soffro più di te, e sono innocente: non ho fatto che amarti dal primo momento in cui ti ho veduta, ho creduto a tutte le tue menzogne…» Anna Maria si torceva disperata le mani. «Anch’io ti ho amato e ti amo sempre, Mario, e mi pento di avere un solo istante pensato a farti del male.» «Ti avevo forse fatto del male, io?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Quando conobbi la signora Sigrano, non sapevo neppure che tu esistessi, e dal momento in cui ti conobbi e ti amai, fui scrupolosamente fedele a costo di apparire vile, infame agli occhi dell’altra.» «Mario, Mario, se tu non mi perdoni se non mi credi più, è finita per me; sì, è finita!» Egli andò in collera. «Non vuoi dunque obbedirmi? Vuoi suscitare uno scandalo che ricadrà sul capo innocente di nostro figlio?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Vuoi che io finisca con l’odiarti?» «No, no! - proruppe Anna Maria fuori di sé - Io spero ancora che il mio pentimento e l’amor mio grande giungano un giorno a toccarti il cuore, a farmi amare di nuovo da te!» Ella si alzò: si reggeva a stento in piedi, era di un pallore di morte, ma la sua voce non tremava più mentre soggiunse: «Sono stata per un momento cattiva pensando di fare del male a te, ma l’ho scontato con cocenti rimorsi, e quando credevo tutto finito, l’espiazione comincia. Tua madre, che mi aveva meglio compresa, perdonò, perché sentì, dopo la mia confessione, che la mia anima non aveva perduto la sua purezza ed era tutta tua.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tu non vuoi comprendermi, tu mi punisci, e io piego il capo rassegnata, perché oltre a essere il mio giudice, sei il padre della mia creatura. Accetto tutte le condizioni che mi hai imposte, e stai certo che non mi tradirò dinanzi ai tuoi. Se tua madre mi chiederà quelle lettere, quel medaglione, le dirò che io stessa ho distrutto tutto per dimenticare.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ti ringrazio di non aver cercato di spezzare il legame che ci unisce, e se quando avrai meglio riflettuto tu mi riaprirai le braccia, allora potrò dirti quanto ti abbia amato e ti ami, e come sia meritevole del tuo perdono.» Anna Maria si voltò per andarsene. Mario fece un gesto come se volesse trattenerla, ma poi la sua mano ricadde, ed egli rimase immobile e muto. La giovane aprì rapidamente la porta e uscì.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Giunta nella sua camera si gettò bocconi sul letto, e col viso sprofondato nei guanciali per soffocare le grida di dolore, si abbandonò a tutto l’eccesso della sua disperazione. Spuntava il giorno. Nel salottino da lavoro di Sultana stava la bella signora sdraiata su di una poltrona, leggendo attentamente una lettera la cui busta gettata su di un tavolino portava il bollo di Francia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Le notizie che doveva contenere erano certo buone, perché sulla bocca di Sultana errava un sorriso e negli occhi le brillava una fiamma ardente, quasi diabolica. Essa appariva ancor più bella nella vestaglia di un rosa tenue, semplicissima, ma in cui le scultorie forme del corpo si disegnavano con tale evidenza, da dare l’illusione di una magnifica nudità. «Sarò riuscita nel mio intento?» mormorò, mettendo il foglio nella busta e nascondendo questa nel cassetto del tavolino.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana aveva dato ordine di non far passare alcuno, tranne Mario Herbert. Lo aspettava, era sicura che non sarebbe mancato, e pensava con gioia al male che gli avrebbe fatto per vendicarsi dei martiri passati. Sultana non l’amava più, anzi, non capiva come avesse potuto amarlo tanto da uccidere Alceste che le aveva impedito di sfogare il suo capriccio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Forse questo era durato di più per la resistenza di Mario, e soprattutto per il nobile amore dimostrato da lui per Anna Maria, ma ora che sentiva come quattro anni di matrimonio avessero affievolito nel giovane quell’amore, tanto da farlo tornare a desiderare lei, voleva vendicarsi assai meglio che con un colpo di rivoltella. E sorrideva al pensiero di avere per un solo istante pensato a sopprimerlo. Mentre si abbandonava a queste fantasticherie che le facevano dilatare le narici con un fremito voluttuoso, Teresa, sollevando la portiera, annunziò il giovane conte.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Introducilo qui - disse Sultana - e sappi che ormai io non ricevo più alcuno. Mia madre è uscita?» «Sì, signora, in automobile: deve fare quattro o cinque visite, non tornerà prima di sera.» «Meglio così.» Un momento dopo Mario entrava. Era pallidissimo, aveva un cerchio bruno attorno agli occhi nerissimi, abbattuti.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana lo fissò acutamente e gli tese con un sorriso la mano. «Come vedi, ti ricevo nell’intimità - disse subito, dandogli del tu - Ma ti considero sempre come un amico.» «E lo sono, Sultana - rispose Mario, portando quella mano alle labbra - ora più che mai.» «Davvero?» «Te lo giuro.» «Non giurare: siedi e discorriamo.» A Mario vennero le lacrime agli occhi. «Io non merito tanta bontà - disse con voce piena di angoscia - perché un giorno ti offesi crudelmente.» Un lampo rifulse negli occhi di Sultana.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ne sei persuaso, adesso?» fece. «Sì.» Sultana comprendeva l’orgasmo del giovane, ma non se ne mostrava turbata. «Tua moglie ha confessato?» chiese vivamente.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Tutto, tu avevi ragione: ella sapeva, e non ebbe altro scopo, nell’avvicinarmi e sposarmi, che vendicare il morto, togliermi a te. Anna Maria, pur nascondendo con me la verità, ne fece consapevole mia madre, dicendosi pentita di aver pensato per un momento a farmi del male, perché ormai mi adorava e avrebbe dato la vita per amor mio. E mia madre poté crederle.» Sultana continuava a fissarlo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«E tu?» «Io non le credo più, e se non spezzo pubblicamente la catena che mi avvince a lei, lo faccio per evitare uno scandalo e perché non venga in ballo il tuo nome; ma ormai Anna Maria non è più nulla per me, e nell’intimità rimarremo come due estranei.» «Anna Maria ha accettato?» «Sì, per suo figlio, e perché si riconosce colpevole verso me.» «Un giorno tornerai a lei, la perdonerai!» «No!» rispose con accento risoluto Mario. «Io non l’amo più, e devo a te una riparazione per tutto quello che hai sofferto per cagion mia. No, no, non posso dimenticare che mentre Anna Maria cercava di ingannarmi, tu mi amavi, mi avevi amato fino al delitto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E ora sono io che imploro ancora il tuo amore, che ti desidero come un pazzo.» «Calma, amico mio! - disse Sultana con le labbra increspate da un sorriso di sarcasmo - Non abbiamo finito di discorrere. Anna Maria ti ha mostrato gli oggetti che furono la causa prima della mia disfatta con lei?» «Sì, li ho con me.» Gli occhi di Sultana brillarono di una gioia quasi feroce mentre Mario si toglieva dalla tasca interna dell’abito l’involto come era stato consegnato a lui dalla moglie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Eccoli - aggiunse - io te li consegno, perché la tua lettera a me rubata e il medaglione ti appartengono; la lettera di Alceste avrei dovuto renderla ad Anna Maria, essendo diretta a lei; ma ho voluto portarti con essa la conferma di quanto mi avevi rivelato, e poi non desideravo che rimanesse ancora nelle sue mani un documento per te compromettente. E agirei da vile se lo serbassi io stesso come un’arma contro te.» «Oh, adesso ti riconosco! Sei sempre il mio Mario grande e generoso!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò Sultana afferrando l’involto - E come già ti dissi, distruggeremo insieme queste prove affinché nulla più rimanga di un doloroso passato.» Il fuoco brillava nel caminetto del salotto. Sultana disfece l’involto, e dopo essersi assicurata che conteneva proprio la lettera di Alceste della quale aveva letto la copia, la gettò nelle fiamme, come vi gettò la propria lettera, il ritratto e i capelli tolti dal medaglione. Poi rimase silenziosa, come assorta, finché il fuoco non ebbe tutto distrutto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Allora spezzò sotto uno dei pesanti alari di ferro il fragile medaglione, e volgendo il bel volto arrossito verso Mario, fissandolo con sguardi fiammeggianti di gioia: «Finalmente - esclamò con la voce ancora un po’ convulsa per l’emozione - di quell’orribile periodo della mia vita non rimane più nulla!» «Io ti rimango sempre, Sultana! - disse Mario cercando di attirarla a sé - D’ora innanzi sarò soltanto tuo, anima e corpo.» Una risata della bella signora lo ghiacciò. «Perché ridi?» balbettò smarrito, umiliato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Perché mi fai una promessa, senza sapere se io sia disposta ad accettarla.» Mario divenne pallido, si oscurò in volto. «Non mi vuoi dunque più?» «Se anche ti volessi, non potrei: ormai sono impegnata con un altro.» Egli fremé, divenne livido dalla collera. «Capisco!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- proruppe con accento sdegnoso - Non mi hanno ingannato coloro che mi dissero come adesso il tuo preferito sia il duca Farelli.» «No, caro Mario - rispose Sultana con una leggera punta d’ironia, alzando le spalle - coloro che ti hanno riferito ciò s’ingannano fortemente; il duca Farelli non è il mio tipo: egli può andare a genio ad Anna Maria, non a una donna come me.» Il pallore di Mario aumentò. «Perché mi dici questo?» «Eh! Dico così… tanto per dire e per persuaderti che il duca è nulla per me.» «Allora con chi altri puoi avere un impegno?» Sultana sorrise in modo indefinibile.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Dovrei tacertelo - disse con voce divenuta improvvisamente grave - ma siccome ti considero sempre come un amico, ti confiderò quello che finora è un segreto per tutti. Ascoltami attentamente.» Ella si era di nuovo sdraiata nella poltrona, in una posa provocante, e lo fissava con quello sguardo soave e sensuale che lo sconvolgeva rendendolo schiavo della sua volontà. «Ti ascolto» rispose con voce strozzata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Tu sai, ed è inutile che lo ripeta, fino a qual punto io ti abbia amato - soggiunse Sultana con un accento appassionato come una carezza - ma non saprai mai quello che soffrii nei mesi precedenti al tuo matrimonio, quando tutti credevano che piangessi per la morte di mio padre. Non era il dolore per quella morte che mi faceva prorompere in accessi di disperazione, ma il non poter venire da te, gridarti che Anna Maria non ti amava, che sposandoti voleva soltanto vendicare il suo morto. La figura inesorabile della tua fidanzata mi si ergeva dinanzi per dirmi: “No, tu non parlerai, altrimenti le prove che io ho contro te le consegnerò nelle mani di tuo marito, e trascinerò nel fango il suo nome, che è quello dei tuoi figli.” Oh, quale orribile supplizio era il mio!» Ella tacque un istante, perché il seno le ansava fortemente, e i suoi occhi illanguiditi erano pieni di lacrime.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario, smarrito, si gettò ai piedi della maliarda balbettando: «Per me, per me solo hai sofferto tanto! E io nulla indovinai! Perdonami, perdonami!» Sultana sembrava rimettersi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Alzati - disse - oggi sono inutili i rimproveri e i pentimenti. Ascoltami ancora.» Mario obbedì, tremante, col volto di nuovo accigliato. Sultana proseguì: «Una volta compiuto il vostro matrimonio.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","comprendendo che ormai tu eri perduto per sempre per me, la tua lontananza da Torino finì col cambiare la mia sofferenza in rassegnazione, e già pensavo di espiare la mia colpa passata dedicandomi interamente a mio marito, ai miei figli, quando rimasi vedova. Io non ero mai stata innamorata di mio marito, ma avevo per lui una sincera affezione, e la sua morte, che se non mi gettava nella miseria menomava tuttavia il mio lusso, mi afflisse molto. Ero ridotta con poche migliaia di lire all’anno, che non potevano bastarmi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Se la disgrazia mi fosse accaduta quando tu mi amavi, l’amor tuo sarebbe bastato a compensarmi di tutto e io sarei stata felice di vivere in modo semplice, borghese, purché tu non mi mancassi.» «Cara Sultana!» mormorò commosso Mario. Ella finse di non aver udito e continuò: «Ma ormai eri perduto per me e io dovevo pensare ai casi miei. Avevo dunque pensato di cercarmi un amante ricco, generoso…» Mario ebbe un brivido, diventò livido.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma Sultana continuò a non badare al suo turbamento e proseguì: «Sì, ero proprio decisa, allorché una sera vennero a chiamarmi da parte di mio zio, il conte Daniele Sigrano, che era moribondo e desiderava vedermi. Io non avevo visto mio zio che poche volte, ma lo sapevo arcimilionario, e puoi credere se accorsi subito al suo capezzale. Appena mi vide, volle rimanere solo con me, e facendomi accostare al suo letto mi guardò fissamente e mi disse: “Sì, tu sei bella, e comprendo la sua passione per te”.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","“Di chi parli?” chiesi stupita, credendo che vaneggiasse. “Non hai tu conosciuto un certo Ezio Marcelliano, che fu per alcun tempo nello studio di tuo marito?” Arrossii e sorrisi. Questo Ezio Marcelliano era un giovane poco più che ventenne, commesso di studio, poeta, letterato a tempo perso, che si era innamorato pazzamente di me e mi aveva fatto avere sonetti, madrigali, lettere incendiarie.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Era un bellissimo giovane, ma io amavo te, e non mi curai di lui, gli rimandai tutte le sue epistole, facendogli sapere che se non smetteva ne avrei fatto parte a mio marito. Una settimana dopo, Ezio lasciava lo studio né lo vidi più. Provai dunque una gran sorpresa alla domanda di mio zio moribondo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tuttavia risposi: “Sì, lo vidi qualche volta; ma a un tratto scomparve, né seppi più nulla di lui.” “Ebbene, ti dirò che io stesso lo indussi a partire; egli, folle d’amore per te, comprendendo che mai sarebbe stato corrisposto, aveva tentato di uccidersi. Fui in tempo a salvarlo, a mostrargli la follia della sua passione per te, moglie di un altro, donna di specchiata virtù e onestà, e gl’imposi di viaggiare per dimenticarti. Ezio mi obbedì e andò in Francia, dove sotto il nome di Renier non tardò a distinguersi per diverse importanti pubblicazioni e presto sarà celebre in tutto il mondo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Presentemente è in viaggio a scopo di studio e anche perché non è riuscito a dimenticarti. Io, intanto, gli ho fatto sapere che sei vedova e che può aspirare alla tua mano.” Sempre più stupita mi chinai verso il morente chiedendogli: “Perché, zio, tanto interessamento per lui?” Mi guardò con gli occhi già velati e rispose: “Ezio Marcelliano o Renier è mio figlio”. “Tuo figlio?” ripetei stordita.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","“Sì - mormorò mio zio - un figlio naturale che non volli riconoscere alla sua nascita, che la sua povera madre mi raccomandò al letto di morte, e per il quale ho già fatto testamento lasciandogli tutto il mio patrimonio; ma il notaro Carli, che solo conosce il mio segreto, tiene in deposito il testamento e non lo farà valere alla mia morte, se tu mi prometti di sposare mio figlio, di renderlo felice.” Il moribondo mi guardava con gli occhi pieni di lacrime, implorando. Non seppi resistere. “Muori in pace - gli dissi - ti giuro che tuo figlio diverrà mio marito e che l’amerò come merita di essere amato.” “Oh, grazie, grazie, Sultana!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- balbettò ancora con sforzo mio zio - Carli ti metterà a parte del segreto della mia vita, e consegnerà a te il testamento per distruggerlo appena compiuto il matrimonio.” Non poté aggiungere altro: l’eccesso dell’emozione affrettò la sua fine.» Durante quella narrazione Mario aveva sentito il gelo penetrargli in cuore. E quando Sultana ebbe finito, chiese con voce mal sicura: «Dunque lo sposerai?» «Certo! - rispose Sultana con una franchezza sorprendente - Sarei una stupida se rinunziassi ai milioni di mio zio.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io dirò sì dinanzi al sindaco e al curato. Ma il mio nuovo marito deve ignorare tutta la verità e continuare a credere, come lo ha sempre creduto che mio zio sia stato per lui un semplice benefattore, la cui memoria egli benedirà a ogni istante della sua vita.» «Ma tu sposi senza amore costui?» disse con voce commossa Mario. Sultana sollevò alteramente la bella testa.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«T’inganni! - esclamò - Come potrei non amarlo, mentre tentò di uccidersi per me, mentre non ha vagheggiato altra immagine di donna che la mia? Pensa che per merito suo io mi trovo ricca a milioni e continuerò la mia vita circondata di stima e d’amore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Povero Ezio mio, così bello e buono, fatto per dare e ricevere la felicità! Leggi, leggi la lettera in cui mi annunzia il suo arrivo fra pochi giorni.» Aprì il cassetto del tavolino, prese la busta che portava il bollo di Francia, ne tolse il foglio, che porse spiegato a Mario. Ma egli lo respinse, aveva il volto profondamente alterato.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Non m’importa di sapere quello che ti scrive - disse - Ti domando questo soltanto: e io?» «Come? E tu? !» «Sì, io che ti amo, che ti voglio ancora.» «Basta!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- interruppe con aria indignata Sultana - Posso perdonarti il male che mi facesti, considerarti ancora come un amico; ma essere di nuovo tua amante, mai!» «Sultana!» «È inutile: non dimentico!» «Perché, allora - proruppe Mario scattando in piedi - se non volevi attrarmi a te di nuovo hai spezzato la mia felicità rivelandomi l’inganno di mia moglie?» Sultana pure si alzò e squadrandolo superbamente come se in quell’istante volesse vendicarsi di tutte le umiliazioni subite, esclamò: «Perché volevo vendicarmi di Anna Maria, e al tempo stesso riavere quei ricordi di un odioso passato per distruggerli, onde nulla possa più offuscare il mio avvenire.» Mario fremeva. «Sciagurata! E ti sei servita di me a questo solo scopo?» «Forse che tu non ti servisti di me assai più vilmente per raggiungere il tuo?» Mario, fuori di sé, alzò la mano con un gesto furioso, come se volesse batterla.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sultana lo guardò con atto di sfida e con un sorriso così beffardo, che egli ebbe vergogna della sua minaccia. Tuttavia un insulto gli sfuggì dalle labbra: «Scusate, mi pareva di avere dinanzi una cortigiana!» «Io credevo invece che mi aveste scambiata per vostra moglie.» Mario non seppe mai come in quel momento non schiacciasse quella vipera. Forse ebbe paura di se stesso, o forse si accorse che Sultana, mentre parlava, aveva premuto il bottone di un campanello.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Teresa infatti si era presentata sulla porta. «Il signor conte vuole andarsene - disse Sultana - Accompagnalo.» Mario uscì barcollando, senza dire una parola. Il suo volto era così livido, pieno di sgomento, che perfino Teresa ne fu impressionata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Il signor conte non si sente bene?» chiese. Bastò questa domanda per richiamarlo in sé. «Sto benissimo, grazie!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose - Ma nel salottino della signora faceva così caldo, che mi pareva di soffocare.» «Ha ragione, e non so davvero come la mia padrona possa resistervi.» Essa aiutò Mario a indossare la pelliccia, gli porse il cappello e aprendo la vetrata dell’anticamera disse gentilmente: «Saluti la signora contessa.» «Grazie; addio!» E si trovò in strada col cervello in fiamme. Benché Anna Maria, trovandosi a mezzogiorno a tavola col marito e i suoceri cercasse di mostrarsi lieta come il solito, il pallore del suo volto, lo sguardo vagante, il fremito delle labbra tradivano la sua interna agitazione. Il conte Herbert attribuì la pallidezza della nuora alla veglia della notte, e disse: «Si vede, figlia mia, che la festa ti ha stancata.» «È vero - rispose Anna Maria arrossendo e sorridendo al tempo stesso - Non sono avvezza a passare la notte in mezzo ai divertimenti, a cenare fuori d’ora.» «La colpa è tua!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclamò Mario con vivacità - Se tu avessi fatto come me, che dopo aver detto di non volermi coricare ho dormito come un ghiro e non mi sono fatto chiamare nemmeno per la colazione, ora saresti fresca come una rosa, pronta a divertirti ancora.» La contessa Jolanda, che fissava la giovane con uno sguardo profondo e intuiva in quel pallore qualche cosa di più che la fatica di una veglia, chiese a sua volta: «Come? Non ti sei coricata?» «No, mamma! - rispose dolcemente Anna Maria - Ormai era quasi giorno, e anche Gino si era svegliato.» «Ebbene, dormirà nel pomeriggio - soggiunse Mario - mentre io andrò a comprare la musica che tu vuoi.» «Sì, mi farai piacere» rispose Anna Maria senza guardarlo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Finita la colazione, padre e figlio si misero a fumare; Jolanda e Anna Maria passarono in un salotto da lavoro, dove era già la governante col fanciullo. Il caro bambino, col suo cicaleggio infantile distrasse le due signore; finalmente il conte e Mario entrarono. «Io vado a riposare - disse il vecchio gentiluomo - Gino, vuoi dare un bacio al nonno?» «Uno anche a me, che esco!» soggiunse Mario.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Il bambino passò dalle braccia del vecchio in quelle di Mario, che dopo averlo lungamente baciato lo porse ad Anna Maria dicendole: «Vai a metterlo a letto, che faccia il suo bel sonno del pomeriggio e dormi anche tu. A rivederci.» «Non dai un bacio a tua moglie prima di uscire?» disse la contessa Jolanda, sorpresa di quella dimenticanza mai accaduta. «Scusa!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose Mario con un falso sorriso avvicinandosi alla moglie che non aveva aperto bocca e chinandosi a baciarla - Ero distratto.» Jolanda, che non toglieva loro gli occhi di dosso, vide la nuora diventare ancora più pallida sotto quel bacio. Ma non disse parola. Mario si volse a lei.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«E tu, mamma, non segui il babbo?» chiese. «Io non dormo mai durante il giorno, lo sai - rispose Jolanda con accento naturale - e poi, non sono punto stanca perché ho riposato benissimo fino alle undici. Andate, andate pure tutti dove desiderate: io resto qui a leggere i giornali.» «A rivederci, mamma!» disse dolcemente Anna Maria, uscendo con la governante e col figlio fra le braccia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario se ne andò a sua volta: suo padre era già disceso nel proprio appartamento. Una cameriera entrò nel salottino a chiedere alla contessa Jolanda se aveva bisogno di qualche cosa. «Sì - rispose Jolanda - assicurati che mio figlio sia uscito, poi vai a chiamarmi mia nuora e dille che ho bisogno di parlarle un momento.» E soggiunse con un sorriso: «È così difficile ch’ella sia senza il marito al fianco, e io vorrei combinare con lei un lavoro da eseguirsi segretamente, nell’assenza di Mario, perché gli sia di sorpresa per il suo giorno natalizio!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Fai dunque in modo di non esser veduta da mio figlio, e qualora si trovasse vicino alla moglie, dirai che volevi chiederle se ella aveva bisogno di te.» «Sì, signora contessa, ho capito!» La cameriera prestò piena fede a quanto le aveva detto la contessa Jolanda, perché in quella casa pacifica, dove i padroni erano così uniti, non poteva venirle il minimo sospetto sull’intimo dramma che si svolgeva. Jolanda aveva preso a caso un giornale di ricami che era su di un tavolino e sembrava tutta intenta a esaminare i disegni; ma li guardava senza vederli, assorta in un inquietante pensiero. Ad un tratto una portiera si sollevò, e Anna Maria apparve: sembrava tornata calma, era più colorita.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Eccomi, mamma!» disse. «Chiudi l’uscio, te ne prego, e vieni qui: ho bisogno di parlarti.» Anna Maria andò a sedere su di una poltroncina di faccia a quella dove stava la contessa. «Che cosa vuoi dirmi, mamma?» chiese con accento carezzevole.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Prima di spiegarmi vorrei esser sicura che Mario sia proprio uscito.» «Sì, mamma, l’ho veduto dalla finestra attraversare il viale.» «Bene: allora guardami in viso, e rispondimi: hai avuto un dispiacere?» «No, mamma, no!» rispose con accento tremante la giovane mentre le sue guance diventavano alternativamente rosse e pallide. Jolanda scosse la testa. «Tu m’inganni, e fai male.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Sai che mi avevi promesso di non nascondermi mai la verità, qualunque fosse, sui tuoi rapporti con mio figlio, sulla condotta di lui. Io mi sono avvista che stanotte è avvenuto un cambiamento. Già… l’assenza di Sultana dalla sala mentre tuo marito si trovava nel giardino d’inverno!» Anna Maria sussultò.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sultana è uscita dalla sala?» ripeté con accento convulso. «Sì, tu non ci hai badato, perché eri intenta a suonare; ma io badavo a tutto, e quando Sultana è tornata, sembrava molto eccitata. Anche Mario non era più lo stesso di prima, né io ho prestato fede a quanto ha raccontato circa il sonno che l’aveva assalito in giardino.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma le lacrime ti spuntano negli occhi, vedi… Che c’è? Tu nascondi qualche cosa a me, che ti amo quanto ti amerebbe tua madre!» Il cuore di Anna Maria non resse dinanzi a quei dolci accenti, ed essa, cadendo in ginocchio dinanzi alla contessa, le nascose il bel volto in grembo e scoppiò in dirotto pianto. Jolanda la lasciò sfogare, limitandosi a carezzarla sul capo, e quando le parve più tranquilla disse: «Adesso aprimi interamente la tua anima, fammi conoscere i tuoi martiri, perché io possa porvi un rimedio.» «Ora non lo puoi più, madre mia!» esclamò con accento disperato la poveretta.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Perché?» «Perché Mario ha appreso che io sapevo tutto prima di sposarlo, e non può perdonarmi. Non crede più al mio amore, suppone che io lo abbia avvicinato per vendicare il morto e toglierlo alla sua amante Sultana.» Jolanda era sbalordita. «Ma chi può avergli detto tutto ciò?» «Chi?!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- proruppe Anna Maria, asciugandosi le lacrime e reprimendo quelle che stavano ancora per sgorgare - Sultana stessa, che non mi teme più.» E sempre inginocchiata dinanzi alla contessa, appoggiata al suo grembo, con gli occhi fissi su lei, raccontò la scena avuta con Mario, concludendo che aveva promesso di tacere, ma che il suo cuore, troppo gonfio, non aveva saputo più contenersi. Jolanda comprendeva lo strazio di quella poveretta, le pene che suo figlio aveva dovuto soffrire a cagione della vendetta atroce presa da quell’infame maliarda. «E tu hai consegnato quei documenti preziosi a tuo marito?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- chiese, quando la nuora ebbe finito - Ma non hai capito che Sultana ha giocato d’audacia per riaverli, e Mario si è prestato inconsapevole al suo volere? Scommetto che si è recato a riportarglieli, e ora noi non abbiamo più alcuna arma contro lei.» Anna Maria si sentiva morire. «Mio Dio!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- balbettò - Ah, quella donna, quella vipera che noi credevamo ormai innocua, si rialza più forte, più pericolosa che mai, e ora ci farà scontare le umiliazioni che le abbiamo inflitto! E non aver più nulla per abbatterla! E dire che adesso Mario mi disprezza, mi odia per cagion sua, e per colei abbandonerà me e la sua creatura!» Anna Maria si sentiva il cuore spezzato, e piangeva a calde lacrime, di un pianto irrefrenato, senza fine.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessa la sollevò fra le braccia come una bambina, la strinse al petto, la baciò. «Via, non disperarti così, figlia mia! - disse - Io son qui per difenderti, per non permettere che quella scellerata trionfi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Tu hai avuto campo di conoscere Mario, e sai che se la sua natura è un po’ debole, facilmente impressionabile, il suo cuore è grande e generoso. Egli ti ha amata troppo per non perdonarti quel passeggero proposito di vendetta, avendo in questi quattro anni di vita comune conosciuto e apprezzato la bontà della tua anima, la tua tenerezza profonda per lui. Se non ha creduto a te per istigazione di quella donna, crederà a me, sua madre, che non ho mai mentito nella mia vita.» Anna Maria la guardò assalita da una vaga speranza.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Oh, mamma! - balbettò - Se fosse vero quanto mi dici… Se egli tornasse a me! Mamma, se tu sapessi quanto lo amo!» «Se non ne fossi sicura, non cercherei di difenderti - ribatté Jolanda - Ma io sono persuasa che tutta la tua vita, la tua felicità, dipendono dall’amore di tuo marito.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Prima di conoscere mio figlio tu non riflettevi al sentimento che ti faceva agire, tu non sapevi altro se non che Mario era l’amante della donna che per amor di lui aveva ucciso il tuo fidanzato. Ma quando comprendesti che anche il mio Mario era una vittima che cercava di sottrarsi dai lacci di Sultana, il tuo nobile cuore fu vinto, non pensasti che a salvarlo attirandolo a te, lo amasti come non avevi amato Alceste, e la sincerità del tuo sentimento rese la tua coscienza tranquilla.» «Sì, mamma, è proprio così! - proruppe con slancio Anna Maria - Tu sola mi comprendi.» La contessa Jolanda la baciò di nuovo.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Spera - soggiunse con un celestiale sorriso - e non affannarti maggiormente. Vai a riposare, lo voglio. Tu hai bisogno di riprendere le forze acciocché Mario ti ritrovi bella e calma come prima.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Io aspetto qui tuo marito: fidati di me, e non muoverti dalla tua camera finché non ti farò avvertire o verrò ad avvertirti io stessa. Buon riposo, figlia mia!» Anna Maria si gettò una volta ancora nelle sue braccia, mormorando fra baci e singhiozzi: «Mamma, io non ho tutto perduto, perché mi rimane il tuo amore. Che Dio ti ricompensi per me; io non posso offrirti che la mia vita.» «Tu devi tenerla preziosa per tuo marito e tuo figlio; la loro felicità sarà la mia ricompensa.» Anna Maria era uscita dal salotto, e la contessa Jolanda rimase sola coi suoi pensieri.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Una nube offuscava la sua fronte. «No, Sultana non lo avrà! - mormorò a un tratto - Io saprò strapparglielo dalle mani, perché se essa l’ha attirato a sé non è perché l’ami, ma per rappresaglia contro noi, per farci soffrire.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ah, quella miserabile è proprio nata per il male!» La povera madre vedeva un abisso aperto davanti a suo figlio, ove ella non sapesse tirarlo indietro. Possibile che egli dimenticasse a un tratto quattro anni scorsi nella più pura felicità domestica presso Anna Maria e il suo bimbo? Il tempo passava.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La contessa pensò di recarsi nella biblioteca attigua alla camera da letto che Mario occuperebbe dal momento che egli aveva significato alla moglie come non potesse esservi più nulla di comune fra loro. La biblioteca era all’oscuro, perché le persiane della finestra, le tende pesanti, erano chiuse. Così pure era abbassata la portiera che metteva nella camera da letto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma Jolanda non aveva bisogno di luce. Ella sedette su di una poltrona e attese senza impazienza il ritorno di Mario. Aveva avvertito la cameriera che se qualcuno fosse venuto a chieder di lei rispondesse che era uscita.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Jolanda continuò a pensare a suo figlio, e si chiedeva che cosa accadrebbe di Mario se cadesse di nuovo nelle mani di quella donna. Ah, Sultana era proprio la peccatrice moderna, che tradiva vergognosamente i più sani doveri, seguiva la via del vizio senza provarne rimorsi, senza rossore, col sorriso sulle labbra, sfidando impunemente quella società che credeva nel suo onore, che s’inchinava dinanzi ai suoi trionfi di donna ricca, elegante e bella! E pensò ad Anna Maria, così pura e onesta, ferita in pieno cuore, che doveva abbassare la fronte come una colpevole dinanzi alla spudorata.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","No, questo non era giusto! Le ore scorrevano. Jolanda sentì a un tratto la voce di suo figlio nel corridoio.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli diceva: «Non ho bisogno di nulla; che nessuno venga a disturbarmi.» La contessa fece appena in tempo ad alzarsi e ritrarsi dietro la pesante tenda della finestra. Mario entrò, e dopo aver girato l’interruttore della luce elettrica, chiuse l’uscio a chiave per di dentro. Così da quella parte era sicuro che nessuno poteva entrare.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Dalla fessura delle tende Jolanda osservò che Mario era di un pallore di morte e aveva la faccia sconvolta. Non aveva l’aspetto di un uomo che torna da un convegno d’amore! Egli passò nella camera da letto, ma vi rimase pochi minuti.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Jolanda sentì che aveva chiuso un’altra porta, quella che metteva nel salotto di Anna Maria. Quando la contessa Jolanda lo vide rientrare, Mario era senza soprabito e senza cappello, e alla luce della lampada elettrica aveva propria l’apparenza di uno spettro. Egli si gettò a sedere sulla poltrona stessa dove era stata sua madre e che era vicina alla scrivania.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Appoggiò i gomiti su quella, si nascose la testa fra le mani. Pensava? Piangeva?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Jolanda non avrebbe saputo dirlo. Ad un tratto lo sentì dire queste parole: «Sì, è necessario! Come potrei vivere adesso?» Mancò poco che la povera madre non tradisse la sua presenza, tanto si era sentita rimescolare il sangue a quelle frasi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Che significavano? Essa aveva paura di comprendere. La sua testa si smarriva.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario borbottò qualche altra parola che Jolanda non poté udir bene, e lo vide lasciar cadere le braccia scoprendo il viso orribilmente alterato, poi aprire precipitoso un cassetto del mobile, toglierne una rivoltella. La povera madre, fremente, terrorizzata, si slanciò verso lui. «Figlio mio, che vuoi dunque fare?» esclamò fra i singhiozzi, cingendolo con le braccia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mario la guardò come inebetito, poi respinse la rivoltella sulla scrivania e con un grido si strinse al petto della madre. «Sono tanto infelice!» balbettò. «Non dirlo!» interruppe la contessa, coprendolo di baci convulsi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Poi, raddrizzandosi impetuosa, soggiunse: «Quella miserabile ha tentato di spezzarti il cuore calunniando l’angelo che è tua moglie. Ma io difenderò Anna Maria contro lei, contro tutti…» «Oh, mamma, io credo al suo amore!» «Ed eri in procinto di ucciderti? Disgraziato!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Non pensavi dunque a lei, a me, a tuo figlio, a tuo padre che tutto ignora e crede che nessuna nube offuschi il sereno orizzonte della tua felicità domestica? Così, alla vipera che ha avvelenato finora la nostra vita, tu offrivi in olocausto la tua, senza badare al tuo onore, macchiando il nome puro che porti, gettando nel lutto una moglie che ti adora?» «No, no; non per Sultana volevo uccidermi - balbettò Mario - ma per Anna Maria!» Jolanda si passò una mano sulla fronte. «Io non comprendo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse - Vieni… vieni qui presso di me, caro, e non nascondermi nulla.» Sedettero entrambi sopra un basso divano, e Mario, avvinto a sua madre, con la testa sulla spalla di lei, pianse ancora prima di parlare. Jolanda lo lasciò sfogare, accontentandosi di accarezzarlo, baciarlo come quando era fanciullo. E gli mormorava con infinita dolcezza: «Piangi, piangi; ti fa bene, ti sentirai più sollevato!» «Mamma - disse dopo qualche istante Mario - se tu non fossi stata qui a quest’ora sarei cadavere.» «Taci!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- mormorò Jolanda, stringendolo ancora più a sé - È stata proprio un’ispirazione del Cielo quella di attenderti in questa stanza al tuo ritorno! Veramente non era mia intenzione nascondermi, ma la voce brusca con cui hai dato ordine di non essere disturbato mi ha fatto un’impressione strana, e mi sono ritirata dietro la tenda volendo osservare il tuo agire.» «Ma perché mi attendevi, mamma?» «Perché avevo indovinato che il tuo contegno verso tua moglie era ultimamente cambiato. Inoltre, l’abbattimento di Anna Maria mi faceva pensare che vi fosse stato qualche bisticcio tra voi.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Perciò quando sei uscito ho voluto accertarmi dei miei sospetti, e chiamata Anna Maria sono riuscita a farle confessare tutto.» «Essa ti avrà detto che io l’ho respinta con orrore - interruppe Mario - che non ho voluto credere alle sue giustificazioni per le menzogne e gli inganni che mi aveva teso prima del nostro matrimonio.» «Nessuna menzogna, nessun inganno! - ribatté con energia Jolanda - Anna Maria aveva confessato tutto a me, dandomi la lettera di Alceste, la tua, il medaglione della signora Sigrano. La povera fanciulla era in lotta con la propria coscienza per il timore di non esser degna di te stante il pensiero passato nella sua mente di vendicare il povero Alceste allorché, persuasa che tu, innamorato di Sultana, avessi imposto alla tua amante di uccidere quel poveretto.» «Oh mio Dio!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ella pensò questo?» disse con voce soffocata Mario. «Sì, ma solo per un istante - continuò Jolanda - perché a mano a mano che imparava a conoscerti, comprendeva che tu stesso eri una vittima della malvagia. Allora non ebbe altro pensiero che salvarti, e ti amò, come non aveva mai amato; così, quando tu la chiedesti in moglie, giurò di dedicare tutta la sua vita alla tua felicità.» Mario non poté trattenere un lamento.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Ed io l’ho offesa!» disse straziato. «Io stessa - proseguì Jolanda - dopo averla assolta, perdonata, la esortai a non far parola con te di quanto mi aveva confessato per non turbare la tua tranquillità, e mi feci consegnare la lettera di Alceste, la tua, quel medaglione, temendo che Sultana tentasse qualche colpo per mandare a monte il tuo matrimonio. E tacqui anche ogni cosa a tuo padre, perché nulla turbasse la pace della famiglia.» «E io, nel mio egoismo, ho rovinato tutta l’opera pietosa e santa da te e da Anna Maria formata!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- proruppe Mario - Dimenticando questi quattro anni di pura felicità, suggestionato un’altra volta da quella maliarda che aveva solo per mira di riavere gli oggetti per lei compromettenti, ho prestato fede alle sue denunzie contro Anna Maria, ho inveito contro la madre di mio figlio, sono stato insensibile alle sue lacrime, alle sue preghiere, l’ho colpita al cuore dicendole che essa non è più nulla per me, e le ho tolto quegli oggetti per riportarli a colei che io credevo meritevole del mio amore. Ma quando, illuso, le ho detto che cosa avevo fatto per lei e come ormai la mia vita fosse legata alla sua, essa, dopo aver distrutto quelle carte che potevano comprometterla agli occhi del mondo, mi ha detto ridendo che è fidanzata di un altro.» Jolanda sussultò. «Del duca Farelli?» chiese.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Oh, no! Sultana mi ha fatto anzi intendere che il duca ha un debole per mia moglie… e che forse si metteranno d’accordo…» «Sciagurata!» «Quest’orribile idea mi ha tormentato, insieme alla rabbia di apparire ridicolo agli occhi di Sultana, che mostrava una compiacenza infame per il tiro giocatomi e mi accomiatava ridendo. Sono uscito dal suo palazzo con le vertigini: vedevo rovinare tutto intorno a me perché io stesso avevo respinto l’amore di mia moglie; mi sembrava che il mio onore stesse per naufragare.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E così non avevo altro pensiero che morire.» «Tu avresti commesso una colpa ben maggiore - disse Jolanda - senza contare che la tua morte sarebbe un nuovo trionfo per Sultana. E ti sembra che essa lo meriti? E tua moglie, che ti adora, che fonda su te tutto il suo avvenire, quello della sua creatura, dovrebbe essere così ingiustamente colpita?» «Oh, mamma, perdonami, perdonami!» Jolanda comprese quanto il suo Mario dovesse soffrire, e mentre nel suo interno si elevava un sentimento di disgusto, quasi d’odio per colei che aveva così avvilito suo figlio, sorgeva ardente il suo desiderio di rivederlo felice.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La tenera madre gli cinse il collo con le braccia. «Caro figliuolo mio - disse baciandolo - io ti compiango, perché sento come il tuo cuore buono e generoso sanguini di dolore e di rimorso: di dolore per aver prestato fede a colei che ha seminato intorno a sé rovine e lutto; di rimorso per aver calpestato la donna che ha redento la tua anima, per averla scacciata dalla tua presenza come una colpevole, senza che ella si sia ribellata. A lei, Mario mio, devi chiedere perdono, non a me.» Mario sussultò.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Credi che mi perdonerà?» «E puoi dubitarne? - fece la contessa Jolanda - vieni, andiamo da lei.» Mario non resistette alla madre, quantunque fosse preso da un forte brivido nel timore di vedersi respinto dalla moglie. Madre e figlio passarono nell’appartamento di Anna Maria.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","La giovane si trovava nella sua camera, seduta su di un canapè, col figlio sulle ginocchia. Ella portava sul pallido viso l’impronta delle sofferenze interne, ma la sua bocca aveva un sorriso celestiale mentre parlava col bimbo e gli faceva ripetere ad alta voce una preghiera perché “Dio gli conservasse il babbo sempre buono, sempre amoroso, e tenesse sempre in salute i nonni”. Mario e sua madre sentirono fino dalla stanza attigua quella dolce preghiera, e il cuore del giovane fu vinto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Anna Maria! Gino!» chiamò con voce commossa, entrando nella camera. La giovane credette di svenire dalla gioia a quell’apparizione, a quell’accento.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma veduto dietro il marito la madre, comprese! In un attimo si alzò, corse loro incontro col figlio fra le braccia. «Mario, sei tornato da me?","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Mi credi, dunque? Mi perdoni?» esclamò col volto raggiante di gioia sovrumana. Mario si strinse moglie e figlio al petto.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","«Sì, sono tornato - rispose - per non lasciarti più. E sono io che devo chiederti perdono, pregarti di amarmi ancora…» «Ma io non ho cessato un istante dall’adorarti! - soggiunse Anna Maria pazza di felicità - E ti adorerò per tutta la vita.» La contessa Jolanda aveva negli occhi lacrime di gioia.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","E pensando a Sultana, disse fra sè: «Adesso venga quella vipera a cercare di disgiungerli ancora: non la temo più!» Sultana seppe alcuni giorni dopo, dal conte e dalla contessa Herbert recatisi a visitarla, che Mario, un po’ inquieto per la salute di Anna Maria, l’aveva condotta sulla Riviera col bimbo, e che essi andrebbero a raggiungerli perché l’inverno di Torino era troppo rigido. «Ieri - soggiunse la contessa Jolanda - ebbi una lettera di mio figlio, che è pazzo dalla gioia perché le sofferenze, ormai quasi passate, di Anna Maria provengono dalla nuova maternità.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli esulta al pensiero di avere un’altra creaturina da amare, e mi dice che non ha mai provato come ora la voluttà di vivere. Quel caro figliuolo è animato dal solo ardente desiderio di circondare di tutte le cure più amorose la moglie adorata, finché gli sia concesso di poter godere la nuova felicità di padre, che gli arride.» Sultana era riuscita a dominarsi, ma il fuoco dei suoi sguardi, il tremito convulso delle labbra, il dilatarsi delle narici mostravano la tempesta che rumoreggiava in lei. La sua vendetta era dunque fallita, ed essa aveva raggiunto tutt’altro scopo di quello prefissasi: Mario amava la moglie più di prima.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma forse verrebbe il giorno della rivincita, benché Mario non meritasse che ella si occupasse ancora di lui e di sua moglie. Con questa idea Sultana schiuse le labbra al sorriso. «Tutti i miei auguri a Mario e ad Anna Maria!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse - Che la felicità possa sempre seguirli nella loro via, e venga raddoppiata da una numerosa figliolanza.» La contessa Jolanda, che sentiva la falsità di quegli auguri, si limitò a ringraziare con un lieve inchino del capo. Ma il conte, che ignorava l’intimo dramma svoltosi nella sua casa a cagione di quella donna, esclamò con entusiasmo: «Grazie, grazie: riferiremo i vostri voti ai nostri figli! Voi siete buona come un angelo, cioè come la nostra cara Anna Maria.»","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Due mesi dopo ebbe luogo il matrimonio della vedova Sigrano col figlio naturale di suo zio, conosciuto sotto il nome di Ezio Renier. Il mondo però ignorava il segreto della nascita del giovane, come il motivo del matrimonio che permetteva a Sultana di conservare l’eredità del conte Flaminio. Fu detto che era un matrimonio d’amore.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Compiuta la cerimonia religiosa e civile, il notaro consegnò a Sultana il testamento per cui suo marito sarebbe divenuto erede di tutto; ella si affrettò a distruggerlo. Ormai i milioni erano proprio suoi, nessuno poteva più contestarglieli e si era acquistata un marito più giovane di lei e che la idolatrava. Non le restava dunque che godere di tutti quei vantaggi.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ezio Renier, che tutto ignorava, si credeva il più felice degli uomini. Marito di quella bella creatura il cui possesso gli sembrava un sogno, egli credeva di non aver più altro a desiderare nella vita. Credeva che Sultana fosse dotata delle più belle qualità dell’anima e del cuore, e la giudicava una vera eroina per avere un giorno ucciso il vigliacco che voleva attentare al suo onore.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Erano giunti da pochi giorni dal viaggio di nozze allorché un pomeriggio, di ritorno da una commissione fatta per conto di Sultana, Ezio seppe che questa era uscita in compagnia di un’amica recatasi a prenderla. Egli entrò nel salottino da lavoro di sua moglie per deporre sul tavolino i disegni di ricami e campioni che aveva acquistati. Presso al tavolino era un cofano bizzarro, elegante, alla cui serratura brillava una piccola chiave dorata.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ezio, assalito dalla curiosità di ammirare tutte le perfezioni di quel mobile bizzarro, vi sedette dinanzi, lo aprì. Nell’interno del cofano erano matasse di seta, gingilli da lavoro e altre inezie, fra cui una bomboniera con lo specchio incastrato nel coperchio. Ezio la prese sorridendo, l’aprì: conteneva due lettere e un foglio piegato.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli era ben lontano dall’avere il minimo sospetto sulla moglie: tuttavia sentì il bisogno di leggere il contenuto di quelle lettere. La sua azione veniva scusata dall’amore intenso che portava a Sultana. E i suoi occhi si illuminarono di viva gioia allorché si accorse che quelle lettere erano dei figli di sua moglie.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","I cari bimbi scrivevano alla loro mamma della vita che conducevano in collegio, ed esprimevano il desiderio di vederla, di conoscere il nuovo babbo. Ezio lesse con molta commozione quelle due lettere, e stava per riporle sopra il foglio che non aveva alcuna busta, ma non avendo nulla da fare aprì anche questo. Era la copia della lettera di Alceste, che Sultana non aveva distrutta perché essendo stata scritta da Anna Maria ella voleva cercare di imitarne la calligrafia per qualche malvagio fine, che però non aveva ancora posto in opera.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ezio lesse, e rimase dapprima come inebetito dallo stupore; poi fu invaso dalla collera, dal disgusto, e provò al tempo stesso un dolore così acuto al cuore, che credette di morirne. Sultana arrivò quando Ezio aveva appena finito di leggere. «Ezio, sei qui?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- disse - Ebbene, che c’è?» Ella aveva fatto questa seconda domanda perché il marito, volgendosi, aveva mostrato un viso cadaverico, due occhi fissi, sbarrati, spaventosi. Egli le tese il foglio aperto dicendo con voce sorda: «Sono vere tutte queste infamie? Alceste fu il tuo amante?","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","L’uccidesti per sbarazzarti di lui?» Sultana sussultò sotto quelle accuse. «Menzogne… menzogne scritte dalla fidanzata di quel vile che è morto. Essa avrebbe voluto perdermi!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- esclama convulsamente - E tu hai potuto credere? È orribile… orribile!» Si era avviticchiata a lui, singhiozzava sul suo petto. «Ricordati - continuava esaltandosi - ricordati che prima di sposarti io volevo raccontarti tutto quanto era successo in passato, l’infamia di quel miserabile che, per scusarsi dinanzi alla fidanzata della sua folle passione per me, mi fece passare agli occhi di lei come un’abietta creatura, ed essa mi scrisse ripetendomi quelle accuse.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Ma io ho potuto provarle la mia innocenza… e io stessa feci poi da madre a quella fanciulla, le diedi marito, la resi felice. Tu, allora, non volesti saper nulla…» Ezio, che ascoltava anelante, chinò il capo. «È vero - rispose - ma tu, come hai potuto conservare quest’orribile foglio?» «Non so, non so dirtelo!","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- soggiunse Sultana - Quando la fidanzata di Alceste me lo consegnò dicendomi che era la copia di una lettera lasciatale dal fidanzato, lettera che io mai vidi e che non so se esistesse davvero, mi trovavo nel salotto da lavoro della mia palazzina. La misi in quella scatola per farla leggere a mio marito, ma dopo le mie spiegazioni Anna Maria mi chiese perdono, mi pregò di distruggerla.» Sultana si era avvinta a lui come un rettile e appariva di una bellezza così affascinante, che egli fu preso da un fremito di voluttà. «Ebbene, no, non voglio crederlo!","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","- rispose - Distruggerò questo foglio, dimenticherò quello che vi è scritto, perché non ho diritto d’indagare nel tuo passato, dal momento che nulla volli sapere prima di sposarti. Ma bada, Sultana, se io mi fossi ingannato sul tuo conto, se un giorno tu mi tradissi, io mi erigerei a tuo giustiziere e ti ucciderei!» Un sorriso dolcissimo dischiuse le labbra di Sultana. «Ciò non accadrà mai - esclamò avvincendosi ancora più a lui - perché ti amo, non vi è uomo al mondo che possa darmi la felicità che tu mi dai!» E lo baciò trionfante.","NO"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Egli socchiuse gli occhi per assaporare tutta l’ebbrezza di quelle parole, di quel bacio. La peccatrice aveva vinto una volta ancora. Ed essa proseguirà nella sua vita d’inganni, di corruzione, fino a che giungerà anche per lei l’ora del castigo.","YES"
"Invernizio_Carolina-Peccatrice_moderna-1915","Invernizio Carolina","Peccatrice moderna","1915","Se così non fosse, dove sarebbe la giustizia?","YES"
