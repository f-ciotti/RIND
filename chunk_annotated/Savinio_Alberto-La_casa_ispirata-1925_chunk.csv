"filename","nome","titolo","anno","chunk","DIL"
"Savinio_Alberto-La_casa_ispirata-1925","Savinio Alberto","La casa ispirata","1925","﻿Alberto Savinio LA CASA ISPIRATA Venni ad abitare nella casa.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Le azioni affrontate con animo giocondo, sogliono compiersi felicemente. Ma triste fu quel giorno. Le speranze, stancate le ali in voli faticosi, s’erano accasciate a sera, come gli aquiloni cadono quando il vento scema.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Venni ad abitare nella casa. Non mi ci determinai se non quando attente esaminazioni di segni e di presagi, mi ebbero dato accertamenti sicuri sulla metafisica salubrità del luogo. Le brenne di due vetture pubbliche, ferme lungo il marciapiede in un rigagnolo di orina gialla, avvilite e cieche sotto le scuffie ridicole onde spuntavano come anse di pentola le orecchie irrequiete, si blandivano stancamente, confidandosi chi sa mai quali secreti.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sendo per intraprendere atti di gran momento nella vita, e questi presentandosi così velati da non bastare la sola prudenza a insegnarci i mezzi di affrontarli, usiamo chiedere ai lumi superiori quei consigli e ammaestramenti di cui noi stessi difettiamo. Un reggimento transitò, squillando marce fanfarone. Dissennato chi stima l’umana saggezza bastevole a provvedere a tutto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Solo pochissime quistioni l’uomo può risolvere: alle altre sono convocati gli dèi a dar risposta. Era l’ora in cui Arianna comincia a risentir più disperato l’abbandono. Non sono uomo che si butti nell’ignoto alla leggera.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Conosco per esperimento quanti pericoli minacciano nascostamente l’uomo, quali agguati la sorte tende innanzi a lui. Avverto di questi la sottile presenza, né mi è lasciato operare con la stolida prontezza de’ miei simili. La natura mi ha provveduto dell’infelice dono della perspicacia, per cui si scorge a occhio nudo la complicata trama del cosmo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ciò mi costringe a rivestirmi di prudenza, a muovere circospetto e con cautela, a non incedere se non tastando e saggiando il terreno anzi di porvi piede. Arianna, vittima del sogno, l’implacabile meriggio ti punisce. Sono negato alla felicità.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non mi è consentito l’adagiarmi negli abbandoni molli, non le tranquille stasi che generano dolci e confortevoli fantasmi. Sul bronzo della mente condannata, un martello batte inesorabile la fatale precisione del tempo. O Alcibiade, anch’io son sileno!","NO"
"Savinio_Alberto-La_casa_ispirata-1925","Savinio Alberto","La casa ispirata","1925","salvo che non racchiudo statue di divinità, ma un demone nemico. Costui non è avversario grossolano che, investendomi con impeto furioso, mi provochi alla ribellione. Fosse un tale ardore nel mio demone!","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Ma lui, maestro in scienza fine, non verrà mai a lotte conchiusive. È un difficile competitore. Sta rannicchiato e chiuso nel mio fondo.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Si studia di farsi tollerare. Vorrebbe lo dimenticassi. Non fa parlar di sé.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Intanto, giudica e ispeziona. Egli, probabilmente, crede di beneficarmi, se beneficio è da stimare la perdita dei facili appetiti, dei sapori di quaggiù, d’ogni terreno godimento; se benefica è da ritenere la dieta di quei gusti di cui l’umanità si pasce, e solo poter dire di sé: io sono astuto. Gli animi profondamente religiosi e sensibili ai segni delle occulte leggi, obbediscono ai presagi, seguono passo passo gli ammaestramenti dei divinatori, sono divoti agli oracoli, ai mòniti, alle voci ineffabili per che il divino si manifesta a noi.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Sulla soglia di un caffeuccio professorale, s’affacciò un biliardista in maniche di camicia, che stette a fissarmi con la rassegnata attenzione del turista davanti al rudere glorioso. È prescritta ancora la divinazione a saggiamente amministrare stati e famiglie. Benché celibe, benché alieno ai triboli e agli onori della cosa pubblica, cedo parimente alle misteriose discipline della predizione, persuaso come sono di costituire da me solo uno stato vastissimo e una stirpe secolare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Esauriti i godimenti visivi che offre la mia persona, il biliardista ritornò ai suoi caramboli, umiliando la stecca nella posizione inclinata, come il fuciliere che segue il feretro del generale. Presi dunque a interrogare gl’indizi, i segni, i presagi, che nel secolo nostro hanno sostituito tutte le manzie, mercé le quali i nostri maggiori preconoscevano il futuro. La via era dicata a San Giacomo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma poiché il leggendario del varaginese novera ben cinque santi di quello stesso nome, l’omonimia mi gettò in quella medesima perplessità, di cui ebbe a soffrire anche il famigerato Casanova sotto i Piombi di Venezia. Poco di poi, non riuscendo a determinare a quale dei tanti Giacomi fosse particolarmente consacrata la via, mi riferii a tutti e cinque come a un santo solo. A che usare preferenze?","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Li giudicavo con benevolenza eguale. Chiunque si fosse quello della via, mi lusingavo di non riuscirgli tanto inviso, da incorrer, caso mai, in alcuna sua rappresaglia. Il primo segno mi sembrò felice.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Mi accinsi quindi a interpretare i numeri, e quello della casa, scolpito alla sinistra del portone, sottoposi a cabalistico e minuzioso esame. L’atlante onirocritico che interpreta le occulte virtù del numero 73, è illustrato da un dormitorio squallido, da un vascello in altomare, da un’àncora tridente, da un fiore pentapètalo e da un finocchio o ombrellifera perenne, raccolti tutti assieme sur un graffito che trascrivo tale quale: Pelos tira l’oro. Quanto ai riferimenti onomastici, venni a scoprire che 73 richiama a Gottardo, Niceforo, Ottavia; e per quello che è delle sue relazioni oggettive, mi si rivelarono le fatidiche affinità con matrona, rosicar ossi, accetta baccaie e buzzoni, impiegato caldarino e lanuggine, gabinetto fragole e galli che cantano, moro nave e fornace, vacchetta contrabasso e donne nel bagno.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma codeste interpretazioni non riguardano se non il complesso della cifra. Considerati separatamente i due numeri, li troviamo implicati entrambi in antichissimi e favolosi eventi. Assommati poi danno 10, la quale cifra non solo indica battacchio, cannone solo, gigli paonazzi, ruffiana e innamorato, sottocoppa di latta ecc., ma nel suo aspetto grafico illustra l’unione di un uomo magro con una donna grassa, e viceversa.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La via San Giacomo ha qualifica di dotta. Quivi dimorò Villon, al chiostro di San Benedetto, la casa della Porta verde. Quivi il chierico Giovanni di Meung terminò la compilazione del Romanzo della Rosa, morto che fu il mite Guglielmo di Loris.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Quivi i lettori del Re, Pietro Danis, Francesco Votable e Ramus, impartirono pubbliche lezioni. Quivi il primo tipografo di Parigi impiantò i suoi torchi, quivi le opere degli storici furono stampate per mano dei Cramoisy. I luterani per parte loro tennero lor prime adunazioni, in una secreta sala di questa via veneranda.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ivi, insegna il sire di Brantôme, terminato il sermone e smorzati i lumi, gl’iniziati agli ineffabili misteri della carità evangelica, si copulavano con le sorelle in Cristo in mistici e sublimi abbracciamenti. Sebbene il culto della bibliofilia vi sia presso che spento, la via San Giacomo, solo perché costeggia la Sorbona e il Collegio di Francia, non demerita tuttavia il suo illustre appellativo. Ma là ove fiorivano altre volte la scienza e la dottrina, oggi campeggiano l’enologia e il piccolo commercio.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E all’incrocio di questa via con quella delle Scuole, nell’angolo stesso ove messer Bernardo veneto, tipografo e parente al gran Manuzio, forniva alle dame di qualità e agli onesti gentiluomini i Ragionamenti di Pietro Aretino, oggi un emporio di ortopedia espone, in due vistose e rutilanti mostre, tremende gambe articolate, toraci di caucciù, nàtiche posticce, occhi di vetro, mani flessibili, braccia meccanizzate, cinti di elastico, bendaggi di gomma e altri attrezzi e pezzi di ricambio per uomini, donne e bambini mutilati. Nel mezzo poi, in mezzo a tutto quell’orrore ortopedico, fra le siringhe i clisopompi i serviziali e i clisteri, s’erge un Mercurio color carne, un gran Mercurio infermo e calvo, il cranio sezionato e numerato, gli occhi pensosi dietro gli occhiali blu: Hermes malato, afflitto dei peggiori mali, tutto bendato e rappezzato, fasciato e rabberciato: simbolo e immagine dell’uomo attuale. Ma come ha varcato l’infanda zona ove le canove di vino alternano con le bocche misteriose dei bordelli, codesta via in cui ribrilla ancora un che del nobile passato, s’inerpica più snella e ripulita su per l’augusto colle di Santa Genoveffa, e tocca l’orizzonte.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Indi comincia dolcemente l’altra via che protrae più lontano, al mondo del versante opposto, all’ignorate sponda. Un tale m’indicò in quei pressi, la bicocca merlettata e passita di Ninon de Lenclos. I segni erano felici al tutto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Obbediente ai favorevoli responsi, elessi dimora con fiducia in quella casa. Vi traslocai i miei libri, le carte, gl’indumenti grami che compongono la mia modesta dotazione di vestiario, e la sera stessa sedevo alla tavola ospitale dei signori Lemauzy-Constant. Ma in quella casa viveva una creatura innominabile.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Come fummo tutti seduti, notai che, spaventosamente, un posto all’estremità della tavola era rimasto vuoto. Su quella sedia priva del suo padrone, pesava la fatalità di un oscuro pericolo. A fine però di sgombrare l’orrore che intorno quel ‘buco’ spirava, cercai di smagarlo mediante una giustificazione mite e accettabile.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Pensai fosse vuoto quel posto, per temporanea assenza di colui al quale era destinato; pensai che la famiglia Lemauzy, devota al culto dei trapassati, usasse apparecchiare ai mani di alcun antenato di riguardo; dubitai non fosse costume de’ miei ospiti, tener pronta la posta al pellegrino che transita e chiede albergo in nome del Signore; sospettai misticamente predisposti gl’inquilini della casa all’inatteso arrivo dell’Ignoto Convitato: quegli di cui si tace il nome ma che in secreto ognuno aspetta, quegli che un giorno o l’altro apparirà, arriverà non si sa donde ma, presentandosi improvviso, sfoggerà modi di padrone e di signor del luogo, e a tutti detterà le sue leggi inderogabili. A dispetto però di tante e così varie congetture, il mistero della sedia vuota non si disciolse affatto. Scesi allora nel convincimento che, giunto di poco in quella casa, non mi ero dimesticato con i caratteri dell’ambiente nuovo i quali, per banali che fossero, mi si palesavano con aspetti forti e sorprendenti.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Finché l’abitudine non interviene, che avvicina e concilia le cose più diverse, gli oggetti ci mostrano non solamente le superfici morbide e levigate dall’uso, ma le misteriose anatomie ancora che li congegnano intimamente. Come sempre suole avverarsi tuttavia negli effetti di simili palliativi, la spiegazione pur troppo facile non riescì a menomamente allontanare il sospetto dell’oscuro pericolo, che ora più che mai, tale il fiato di una bestia nel buio, sentivo imminente e minaccioso. A metà del pranzo, un uomo irsuto e sbilenco irruppe nella sala, con la precipitazione di Oreste perseguitato dalle Furie.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’ospite atteso forse, lo sconosciuto e temibile convitato? «Il signor Huguet, mio genero» mi disse Armando Lemauzy. Piovve nel mio cuore.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il genero del signor Lemauzy mi si precipitò addosso, maciullò la mia mano nel suo pugno villoso, manifestò in un mugghio bestiale la gioia di avermi finalmente incontrato in questa valle di sospiri, poi, sciolti con eroico sforzo i lacci della nostra improvvisa passione, fu con due salti alla credenza onde, senza voltarsi, domandò: «Carne? legumi?». «Trippe» rispose una donna seduta a tavola, che conobbi di poi come sua moglie.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Aho!» tonò Huguet che, senza sedersi, afferrò un piatto fumigante, lo sollevò fin sotto il mento, v’intinse la barba priapesca, mentre la sua faccia ghignava satanicamente tra i vapori. «Trippe, la mia passione!». Divorati in un baleno gli orrendi rivestimenti intestinali e afferrato un intero filone di pane coi denti, traversò con le falde della giubba sollevate la sala, a guisa di aragosta volante, e sparì.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Pare molto frettoloso suo genero» dissi al signor Armando. «Infatti» rispose il mio ospite. «Le sue mansioni richiedono non poca speditezza.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Giorgio è interprete dell’Agenzia Cook. Fa servizio alle stazioni. Il suo comportamento si è a poco a poco assimilato alla fretta caratteristica dei viaggiatori».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«L’uomo» replicai tanto per dir qualcosa «inclina per natura al mimetismo». «Verissimo» approvò il signor Lemauzy. «D’altra parte, Giorgio è un eccellente ragazzo e parla quattordici lingue».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Ah!» feci io con ammirazione. Il buco all’estremità della tavola non era stato colmato. Occupato dall’ispezione assidua de’ miei atti, non mi potei abbandonare a quella felice serenità che sola ci consente di assaporare le vivande.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Benché agli occhi dei commensali la mia attenzione paresse accentrata nell’assaporamento dei cibi, essa mirava accortamente alla minuta disamina dei vari personaggi che occupavano la mensa. Prima di sederci a tavola, il signor Lemauzy aveva enunciato scambievolmente il nome mio e quelli dei signori Lafont sostituto procuratore della Repubblica, e Chardonnel previcario di Santa Genoveffa al Monte. Diffido per istinto dell’uomo novellamente conosciuto, specie se ho da compiere in sua presenza atti essenziali, come ad esempio quello del nutrirmi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La presentazione, qual è ridotta soprattutto nei costumi attuali, viene a essere una vieta formalità che non provvede ad altro se non a proclamare nomi e cognomi, o come dire due vacui contrassegni, due simboli fonetici sempre fallaci e arbitrari le più volte, che nullamente distinguono l’individuo, né in alcun modo ne determinano le particolarità somatiche o morali. Tale essendo la mia situazione di fronte all’ecclesiastico e al magistrato, sempre costante nella mia vocazione di ricercare il vero e la sostanza delle cose, puntavo il mio ingegno a penetrare la superficie di quelle due fantasime, cui s’esplicavano i contrassegni di Lafont e Chardonnel. Il fatto di trovarci a tavola agevolava il mio esame.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Durante il desinare l’uomo si scioglie dall’astuzia, spicca d’intorno a sé ogni difesa, ripone la malizia e in certo modo si disarma. Si faccia conto di poterlo assistere in tutti i suoi atti e funzioni corporali, o penetrarne, quando dorme, gli erranti moti della mente. Quali fruttuosi insegnamenti!","NO"
"Savinio_Alberto-La_casa_ispirata-1925","Savinio Alberto","La casa ispirata","1925","quale preciso specchio dei caratteri! Ma è consentito, ahimè! dalla morale stessa, che una zona imperscrutabile circondi gli avventurosi fasti delle alcove e delle latrine.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Colui che di faccia a me aveva risposto al nome di Lafont, poneva in mostra istinti truci e primitivi. Poggiati i gomiti sulla tavola sì da comporre intorno al piatto una cinta difensiva, il sostituto procuratore della Repubblica divorava in silenzio e con voracità. Sotto la fronte gravata di pensieri rocciosi, gli occhi del giureconsulto si aguzzavano in una fissità diffidente, rotta di quando in quando da occhiate circospette, come il cannibale che vigila il cadavere di un missionario.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Pareva a tutta prima che nulla sarebbe riuscito a satollare il magistrato: che dopo il contenuto del piatto, il piatto medesimo, stoviglie, posate, ogni cosa dovesse venir travolto con irrefrenabile risucchio dentro la gola capace del giureconsulto. Sedata però la fase più violenta della fame, Lafont rallentava assieme col moto delle laboriose mani quello non meno laborioso delle mascelle, e come se nella fase successiva, più che colmarsi, ei si studiasse di assaporare le vivande, addentava i bocconi a metà, e intanto che ne masticava una parte, l’altra, rimasta infilzata sulle punte della forchetta come la spoglia d’un pilota sul tridente di Nettuno, l’andava rivoltando ed esaminando per ogni lato, la scrutava nei menomissimi particolari dello spaccato, ove rilevavano le incisioni dei denti e un filo di sangue rosseggiava, gemuto dalle gengive belluine. Non minore studio egli poneva nella esaminazione del pane.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Recisone un pezzo con un colpo netto dei molari, allargando la bocca fin sotto le orecchie come il cane che attacca un osso difficile, mentre la crosta faceva scricchiolare e la maciullava insieme con la mollica in una orribile palla che a ogni ribatter delle labbra si vedeva passare dalla mascella sinistra alla destra e reciprocamente, fissava con espressione di profondo disgusto il mozzicone rimastogli fra l’indice e il pollice ocrati dalla nicotina. Per certa noncuranza e direi quasi svogliatezza nel regger la forchetta, Armando Lemauzy rivelava una indole serena e riposata. Questo vegliardo, superati i bassi godimenti del palato, non si cibava ormai se non per adempiere un’abituale sinecura.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’età, che a volte assume l’uomo alla saggezza, ma più sovente lo precipita nell’ingordigia e nel vizio, aveva sbiancato e ripulito il vecchio Lemauzy, come polisce e sbianca le carogne dei cammelli. Vero è che l’abitudine di mozzare i bocconi a metà e dell’esaminare il frammento relitto, la ritrovai nello stesso Lemauzy. Questi però non vi metteva né la diffidenza né lo scrupolo del procuratore, ma una specie di affetto commiserativo, quasi la sorte del povero mozzicone gli rincrescesse, quasi si dolesse al pensare che quello pure sarebbe sceso di lì a poco nello stomaco di lui, Lemauzy, e quindi, ridotto a negra poltiglia fecale, navigati prima gli oscuri canali del sottosuolo parigino, poscia i fiumi bellissimi della Francia, sarebbe giunto laggiù nelle profondità del mare, che tutta quanta assorbe la miseria umana, e tutta la dissolve e tutta la purifica.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nel giovane Constant, nepote al signor Armando, mi parve rilevare alcun indizio d’isteria. Violenti erano i suoi gesti, privi di qualunque giustificazione. L’adolescente prima si slanciò sul contenuto del proprio piatto con la furia di un cannibale digiuno, ma commosso d’un tratto da secreti avvertimenti, si trasse indietro sulla sedia e, piena la bocca di alimenti e di stupore, lasciò errare gli occhi per spazi popolati di miraggi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’abate era il solo che nel cibarsi restasse armato di prudenza. Due nature eran commiste in lui, vigile a non lasciarle fondersi. Come Jama l’infernale, il previcario era bifronte.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Presente a tavola col corpo ma distratta la mente nelle sfere celestiali, le mani di Chardonnel operavano indipendenti dallo spirito, con gesti autonomi e precisi. Quanto allo stile nel cibarsi di Maria Constant e di Genoveffa Huguet, non giova riferirne, perché la donna non mangia: rumina. Malgrado la cura con che sorvegliavo il mio contegno, rilevai nelle varie pietanze servite a tavola da Raul il cameriere, certa odorosità tra di marciume e di cadavere.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nel succedersi dei pasti, questa impressione non mutò. Finii col persuadermi che tanto la cuoca quanto gl’inquilini di quell’ostello singolare, avevano una macabra predilezione per le trippe cucinate in vario modo, ma preferibilmente galleggianti in salse molto brune e spesse, onde esalavano fetori di acque inerti, entro le quali avessero macerato putridumi secolari. Né le sole trippe che per loro natura sanno di morto, ma qualunque parte di animale macellato, o spalla o cosciotto, o polpa o costata, non prima era messa a cuocere che fosse giunta in istato di avanzata putrefazione.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sicché le disgraziate membra dei manzi o dei vitelli, dei capretti o dei castrati che i fuochi della misteriosa cucina apprestavano al consumo di quel convito di necrofaghi, comparivano alla mensa coi livori della corruzione, maculate di chiazze verdognole, impaludate di pelli sbrindellate, fiorite di grumi verminosi, di orrende spugnosità intorno gli ossi. Al mio ospite non isfuggì la mia secreta repugnanza nel mandar giù quei cibi da sciacalli, e come il pranzo era sul finire, il signor Lemauzy, tracannato un lungo sorso di vino e forbitosi i baffi con della mollica, mi disse: «Lei è certamente arrivato da poco in Francia». «Ella si sbaglia» replicai.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Sono in Francia da parecchi mesi». «Possibile!» fece il vecchio con maraviglia. «Non me lo sarei mai immaginato».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Anelavo a portare in chiaro le ragioni di quella maraviglia, ma mentre mi accingevo a interrogare il signor Lemauzy, Raul il giovane domestico si avvicinò alla mia sinistra, offrendomi delle noci in una coppa di cristallo. Una rapida occhiata alla coppa bastò a mostrarmi che tutte quante le noci ivi contenute, rispondevano all’esatto numero di noi commensali moltiplicato per due. Sbrigato il breve computo, presi due noci e le posai nel piatto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Questa operazione non solo chiuse i calcoli che l’avevano preceduta, mi liberò assieme dell’ossequiosa vicinanza di Raul, il quale nel farmi la sua offerta, aveva presa la mia nuca a testimone della forza e calore del suo respiro. La mia cute non gradisce i blandimenti di un alito maschile. Per quanto sopportate con evangelica rassegnazione, le sedute dal dentista o dal barbiere equivalgono per me a momenti di orribile tortura.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sotto le manipolazioni di codesti carnefici profumosi e disinfettati, il mio provato amore per l’umanità viene a sformarsi in fierissima misantropia. Né mi so spiegare, meno che in taluni casi particolarissimi di affinità sessuale, come due uomini possano confondere i propri fiati senza provare una violenta repugnanza. Quanto a quello di Raul, era un respiro ciclopico, un fiato portentoso, l’ansito di polmoni giganteschi.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Quel giovane famulo era un fervente del ciclismo. Anziché sprecare in ozio le ore del riposo, egli le dedicava a compulsar gazzette e periodici sportivi. Venerava nei campioni della ruota, i più alteri geni dell’umanità.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Tale suo culto tuttavia non era una umile e sommessa adorazione. Raul ambiva ad emulare gli eroi del manubrio. Aveva già partecipato a gare e ad altri simili cimenti, ma l’ambizione lo spronava a non fermarsi ai primi gradi della gloria.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Si allenava a questo fine con la pertinacia di un Sisifo, sopra una bicicletta rugginosa e cigolante, frutto di lunghi risparmi e di fatiche. E quando rincasava a sera per riprender alla mensa dei signori Lemauzy-Constant le indegne mansioni del dapifero, spinto il suo ‘cavallo’ nel ripostiglio delle scope, compariva nella sala da pranzo con le chiome fradice goccianti sulla fronte, il torace tempestoso sotto il maglione azzurro illustrato a mezzo il petto dal nome di una celebre fabbrica di copertoni, e spirando come i draghi un alito fumante. «Signor abate,» disse il sostituto nell’aprire una borsa di pelle davanti al piatto dell’ecclesiastico «vogliate assaggiare questo mio tabacco d’Algeria».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Un profondo mutamento segnava sul volto del magistrato il trapasso da uomo mangiante a uomo nutrito. Davanti al piatto ricolmo, ogni lume di sorriso vaniva da quella faccia chiusa nella vigile tristezza della bestia. Ma non appena prosciugato il piatto, Lafont, simile a Indra trionfante, riemergeva dagli abissi del buio e si riaffacciava alla luce.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Un giovine sorriso gli rifioriva sulle gote, mentre la bocca arrotondata e tumida lasciava scaturir brevi rutti e innocenti malizie, a intenzione queste del previcario Chardonnel. «Grazie» rispose l’abate. «Tolga il cielo che io aggravi la soma dei miei vizi».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Siete uomo temperante» replicò Lafont. «Ricordo tuttavia di avervi sorpreso certa mattina nella vostra camera con la pipa in bocca. Non è dunque per eccesso di temperanza che ricusate il mio tabacco».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Quale altra ragione vorreste che ci fosse?» domandò distrattamente l’abate, scavando con la punta del coltello il guscio di una noce. Il sostituto puntò l’indice contro il petto del vicario, come a infilzargli il cuore: «Signor abate Chardonnel,» esclamò «la mia borsa vi spaventa!». «Oh!","NO"
"Savinio_Alberto-La_casa_ispirata-1925","Savinio Alberto","La casa ispirata","1925","oh!» commentò sordamente il coro dei commensali. «Sì» confermò il magistrato gongolante, palleggiando in alto il truce oggetto come a un’asta pubblica. «Questa mia borsa è stata tagliata nella pelle di un ghigliottinato: nella pelle di Liabeuf».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Che orrore!» squittirono a una voce Maria Constant e Genoveffa Huguet, mentre Marcello per parte sua si torceva sulla sedia, come una biscia in amore. Lafont si era chinato intanto all’orecchio del vicario, per sussurrargli l’esatta provenienza della pelle. «... perché Liabeuf,» riprese quindi a voce alta, battendo gagliardamente sulle spallucce arrotondate dell’ecclesiastico «Liabeuf non era mica come la vostra papessa Giovanna: lui ne habebat, caro il mio vicario, oh se ne habebat, la canaglia!».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Tacque dopo queste parole, e raffrenando la sua rumorosa giovialità, godeva dello stupore dei presenti. Benché il riferimento alla papessa Giovanna fosse riuscito al tutto oscuro tanto alle donne quanto al giovane Marcello, essi non osarono aprir bocca alle domande. Quanto all’abate Chardonnel, lui che di solito non poneva la benché minima cura alle operazioni temporali, lo vidi sprofondarsi in un esame così minuto della noce, che mi aspettai a vederlo estrarre dai minuscoli e ormai deserti labirinti della valva, perle o diamanti, chicchi di radio o pepite d’oro.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’incanto fu rotto al fine dalla intempestiva apparizione di Raul che, simile a un banditore di calamità, annunciò che tutto il caffè s’era versato sui fornelli. Quello essendo il primo pasto che consumavo in casa dei signori Lemauzy-Constant, non faranno maraviglia le attenzioni particolarissime che mi vennero usate dai miei nuovi ospiti. Qualcuno avendo rinunciato alla propria razione di frutta e due noci essendo sopravissute dentro la coppa di cristallo, la signora Constant m’invitò con la voce e con la mano: «Prenda ancora delle noci, prenda».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Fui a un pelo dall’aderire al generoso invito. Ma presentendo le redarguizioni della mia coscienza ove avessi manifestato davanti a quella donna la voracità del lupo e la rapacità dell’arpagone, ricusai con un sorriso. Il mio rifiuto segnò l’inizio della sommossa.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’ecclesiastico si levò prestamente e, giunte le mani, gli occhi chini alla tovaglia, bisbigliò: Deus det nobis pacem, cui tutti i membri della famiglia Lemauzy-Constant, in piedi e curvi come apostoli, risposero sommessamente: Amen. Non ero preparato a quella pia cerimonia. A fine però di correggere quel che d’irriverente la mia partecipazione ritardata avesse potuto far sospettare in me, cercai di compormi un atteggiamento dei più umili e compunti, e come certi musicanti distratti che cacciano fuori una nota quando l’orchestra ha già finito di suonare, sospirai a mia volta: Amen.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","In quell’istante medesimo la faccia congestionata di Lafont, che durante il benedicite era scomparso sotto la tavola per raccogliervi il tovagliolo opportunamente caduto a terra, emerse di nuovo alla superficie del nappo, a guisa di quei piccoli cucù che tornano ad affacciarsi alla finestrella del barometro, quando il tempo s’è rimesso al bello. Ci spargemmo per la sala. Venuto a trovarmi vicino al giovane Marcello, stimai doveroso interrogarlo intorno gli studi che seguiva, se di ginnasio, di liceo o di quale altro istituto pedagogico.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma il giovane Marcello afferrò una sedia, la rovesciò sul piantito e, montatovi a cavalcioni, cominciò a schioccar le dita e a gridare hop! hop!, simulando i movimenti ondosi del galoppo. Fallito il mio primo tentativo di colloquio, mi avvicinai al nonno del singolare cavallerizzo, intento a delicatamente soffiare sulla lucida superficie del caffè, che libava dopo misurati travasamenti dalla chicchera nel sottocoppa.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Che le dà a supporre che sia giunto in Francia solo da pochi giorni?» gli domandai. Il maggiore dei Lemauzy levò gli occhi sopra di me, mentre le labbra pompavano rumorosamente il contenuto del piattello. Ribaltando poi la lingua con destrezza di formichiere sui mustacchi irrorati di perline brune, sorrise e mi rispose: «Non saprei.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Vedo però che la mia osservazione lo ha messo in allarme. Via! non ci faccia caso... Da tre mesi dunque?».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Ahimè sì!» replicai. Il vegliardo travisò la mia esclamazione, e mutandosi da sorridente in cipiglioso: «Ella, verbigrazia, ha in animo di dolersene?» interrogò. «Me ne guardo bene.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma dopo novanta giorni, dopo centottanta pasti consumati tra le gargottes e i bouillons, non le farà specie, signor Lemauzy, se mi mostro un po’ deluso circa le delizie di Parigi». «Giusto!» approvò il mio interlocutore fissandomi diritto nelle lenti, nemmeno avessi enunciato una di quelle verità fondamentali che rivelano una mente profonda e saggia. «I ristoranti di Parigi» continuò «quantunque sedi di dilettazione, sono luoghi perfidissimi al forastiero di passaggio.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ameni quanto all’apparenza, celano dietro il lusso dell’arredamento misteriosi laboratori in cui taluni maghi versati nelle arti diaboliche dell’alchimia, lavorano a distillar sapienti droghe, scientifici veleni e gl’insidiosi filtri delle streghe». L’adolescente, che nella sua immobile galoppata s’era talmente eccitato che il sudore gli grondava sulla faccia come l’acqua sui fauni delle fontane, smontò barcollando dalla rigida cavalcatura, e tentati pochi passi per la camera cadde come morto sul divano. Il signor Lemauzy continuò: «Ciò procede, o mio signore, dall’avere codesti chimici, indegnamente nominati cucinieri o cuochi, spezzato il filo della tradizione, a furia di soddisfare ai gusti bestialissimi dei rastaqueri che convengono nelle loro truculente fabbriche di cibi».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il signor Lemauzy sostò ma senza levarmi gli occhi di dosso, aspettando il mio assentimento. «Tutto degenera» replicai scrollando il capo, e mostrandomi compreso della gravità di tanta rovina. «Tutto degenera» ripeté il vegliardo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Dove sono i tempi dei Tortoni, del caffè Inglese, della Casa d’oro! Questa delle trattorie d’oggi è una cucina amorfa, signor mio, un ibrido! una barbarie!».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«A chi lo dice!». «E domando io» soggiunse il vetusto uomo sgranando gli occhi con orrore «quale giudizio si può fare uno straniero intorno all’arte culinaria della Francia?». «Comincio appena a conoscerla in casa sua» risposi con amabil volto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Quello di Lemauzy brillò d’orgoglio. «Me lo auguro modestamente» disse, aprendo le braccia corte come a offrirsi interamente a me. «Non faccio per vantarmi, ma in casa nostra ci sforziamo a non escire dalla tradizione.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Vuole una prova? L’uso del faisandé che...». «Ecco il punto!» esclamai, felice di aver toccato l’argomento che mi stava a cuore.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non so in qual modo egli interpretò la mia esclamazione, ma il fatto sta che dopo avermi lambito con una occhiata tenerissima, cinte le mie spalle col suo braccio, chinata la testa su me a confidarmi i suoi più gelosi secreti, il signor Lemauzy mi parlò come un padre: «Tenga bene a mente, o mio giovane amico» disse quell’uomo venerabile «che la carne fresca, nonché coriacea e scipita, è indigesta agli stomachi anche più agguerriti». Mi guardò un istante poi riprese: «Ora lei mi domanderà: E quale il modo di rimediarvi? Lasciarla stagionare, le rispondo, finché i tessuti si allentino e le fibre si ammorbidiscano.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Se poi vogliamo che la carne diventi sapida e si arricchisca assieme in qualità nutritive, conviene aspettare quell’inizio di fermentazione che noi chiamiamo appunto faisandé. Non solo essa acquista così quello speciale aroma tanto apprezzato dai palati fini, ma il lavoro che ha da compiere il pancreas per macerarla e ridurla in succhi nutritivi...». «Marcello!» chiamò una voce di là dalla parete.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il sermone didascalico del signor Lemauzy rimase interrotto. L’adolescente, che da quando s’era buttato sul divano non aveva dato più segno di vita, balzò in piedi come un saltaleone, e avendogli la misteriosa voce spirata un’energia cui gli era impossibile sottrarsi, traversò la sala di corsa e sparì dietro una porticina nascosta nel muro. L’aria si rassodò in un silenzio greve d’inquietudine, tenendo immobili i presenti come colonne di un tempio scoperchiato.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Dopo un’attesa tormentosissima di cui non mi fu possibile vagliare la durata, un’enorme figura di vecchia seduta in una specie di portantina traballante, emerse dal buio. Mentre gli occhi mi si fermavano esterrefatti sulla spaventosa apparizione, Armando Lemauzy, stringendomi il gomito per stornare la mia attenzione, mi susurrò tra cupo e sorridente: «Non ci badi: è mia moglie». Era una vecchia, l’avola, moglie di Armando Lemauzy e nonna di Marcello.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Costei non era più né donna né altro individuo della specie umana. La vita era presso che spenta in quell’enorme corpo immobile, ove un barlume appena ne guizzava tuttavia, impigliato nel groviglio degli ossi sporgenti e delle risecchite pelli. Intorno al soffio flebile del suo fiato puzzolente, le mosche mormoranti volavano a spirale.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sotto gli archi scuri delle sue fosse nasali onde spuntavano ciuffi foltissimi di anelloso pelo, la bocca quale inutile caverna sbadigliava talvolta sulla lingua livida e crostosa appiccicata nel fondo del palato. Le mani e i piedi inerti. Ma gli occhi, su, sotto la cassa gialla della fronte, fissi rotondi e dritti come occhi di avoltoio imprigionato, non si mutavano mai da una attenzione truce e tormentosa, che delle lontane vicende della vita non rispecchiava più se non gli aspetti più sinistri.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’eterna fissità di quello sguardo era attraente e perniciosa. Quei due pertugi aperti sulle tenebre e l’abisso, quei buchi che guardavano nel nulla brillavano come le stelle esterrefatte che nelle notti gelide e serene del verno inchiodano il velo della misteriosa Maya. La vita in quella casa non era comportabile se non perché nessuna voce o movimento richiamavano all’esistenza della vecchia: essa, come la Morte, era presente ma dimenticata.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Largo alla base come la bocca di una campana, il corpo della vecchia si restringeva a mano a mano, culminando nel nodo groviglioso di tutti i nervi spenti e dei muscoli, i cui estremi accordellati convergevano in un capino triangolare, sembiante tanto a una pera enorme quanto alla testa di una gigantesca testuggine. Alla fine dei pasti, puntuale come l’ora del castigo, l’avola compariva trionfalmente. Un orrendo fetore di orina fermentata ne accompagnava l’ingresso.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’uscio si apriva laggiù nel fondo della sala, e dalle tenebre del quadro emergeva lentamente la sua truce sagoma, alta, solenne, tragica, coronata al sommo da quel gingillo calvo come una pillola e vuoto di ogni sostanza o cerebrale o altra. Ella avanzava con la pompa della Trimurti, come un idolo infernale, insediata e dondolante nella poltrona aerea (per sempre sposata alle sue membra che resse anche cadaveri quando quel mostro, un anno dopo, ebbe finito di morire) sorretta dal nipote e da Raul che la posavano al punto estremo della tavola, davanti al posto vuoto ch’ella colmava finalmente di sé. Mai come, presente l’idolo feroce, mi si era mostrato in modo così chiaro l’aspetto funebre delle mense: il nappo bianco come sudario, le posate lucide e micidiali, le frutta terrose dentro le conche di maiolica simili a pie ma inutili offerte a un morto, i liquori scuri come sangue dentro il vetro delle bocce.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E viver tutti quanti noi sotto lo sguardo accusatore della vecchia! Sedute ai lati, Maria la vedova e Genoveffa Huguet la empivano di liquidi ristorativi. Essa però aveva perduto tanto la facoltà del gusto, quanto la coscienza del cibarsi.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Restava apatica, senza manifestare né repugnanza né piacere. E come era incapace ormai di secondare con alcun moto delle labbra o della lingua l’operazione delle sue nutrici, il latte o il brodo spesso le gorgogliavano intorno alla bocca, colavano dal mento sul bavaglio, si spandevano sugli abiti ove le figlie s’ingegnavano a rincorrere col cucchiaino le goccioline sdrucciolanti. Qualche anno prima un attacco di paralisi aveva colpito il lato destro della vecchia Lemauzy.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Convocato d’urgenza, il previcario di Santa Genoveffa al Monte venne a recare all’inferma i pii conforti della Chiesa, ungerla con l’estrema unzione. Quantunque preparata così bene, la vecchia non morì. Attacchi successivi la colpirono, che propagarono l’acinesia a tutto il corpo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ad ogni nuovo allarme, il previcario tornava a ungere e a confortare. Ma l’ostinata vecchia continuò a campare, e Chardonnel divenne l’intimo dei Lemauzy. Dopo ogni inutile convocazione, costoro trattenevano l’abate a cena.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Da invito a invito, il previcario si abituò a frequentare quotidianamente quella tavola ospitale. Non vi occupava tuttavia posto di dorofago o parassita, ché mentre ai parenti era spediente aver lui continuamente sotto mano, l’abate quanto a sé stimava implicita la sua tanta assiduità negli obblighi del proprio ministero. All’avola restava così poco a completar la morte, che il sacerdote poteva esser chiamato da un momento all’altro a intervenire.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ella però s’era abbrancata ai gusti di quaggiù e, ancorata alla vita come nave allo scoglio, non dava segni di rilassamento. Usurpava la vita minuto per minuto. Ciascuno dei suoi giorni, era una truffa commessa ai danni della morte ch’ella stimava un personaggio da pigliarsi in giro, non gli riconoscendo la più piccola autorità, comportandosi a suo riguardo con la disinvoltura del burlone.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","A meno che la Morte stessa, credendo ravvisarsi nella faccia di colei ogni qualvolta le moveva incontro, abbassasse ingannata la falce e, trascurandola, passasse via. Sebbene io non abbia nessun motivo personale né sia comunque mio proposito ribellarmi agli statuti della società, pure l’esempio della coppia Lemauzy m’inspirò talune gravi riflessioni sugli obblighi che il matrimonio fa contrarre, le quali mi lasciarono malinconico e pensoso. Consorte si dice di chi condivide la sorte altrui, né bastava a monsieur Lemauzy l’ignorare tali quisquilie filologiche, per sentir meno gravoso il peso delle divine leggi e delle umane.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Tanto più che Armando Lemauzy era un vegliardo rubizzo tuttavia, che serbava quel fare tra bonario e impettito proprio agli uomini incanutiti negli usi militari. Egli non era a dir vero un ufficiale a riposo, ma per aver comandato tra il ’70 il ’71 un corpo di franchi tiratori prima in Alsazia e poi sulla Loira, si sentiva autorizzato ad arieggiare i modi e la sufficienza di uno stratega consumato. Dalla disfatta in poi era scampato alla disperazione solo per la sua fede pertinace nella revanche vicina e indubitabile.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Quella fidanza sempre confortandolo, lo sorreggeva più che mai adesso sul tardi dell’età. Era alquanto taciturno Lemauzy, ma guai a rammentargli nulla che anche di lontano avesse potuto richiamare all’annata terribile. I frutti delle sue lunghe e solitarie cogitazioni egli ve li partecipava allora con un accento di convinzione tale, che alla fine il più incredulo e mal prevenuto era tratto a mutar parere intorno la guerra disgraziata.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Disfatta? ché, nemmen per ombra! ma un avvicendarsi di iatture, questo sì!","YES"
"Savinio_Alberto-La_casa_ispirata-1925","Savinio Alberto","La casa ispirata","1925","L’imperatore che s’arrende, il generale Burbaki che passa con la propria armata in Isvizzera, il tradimento di Bazaine e altri fatti ancora, i più essenziali forse, sui quali, perché non eran divulgati, Armando Lemauzy manteneva un riserbo gravoso certo ma impostogli dal suo dovere di soldato. Quanto a «quei là», avevano combattuto come oche. Bene li conosceva lui i Prussiani: tenuti in gruppo marciano come i montoni di Panurgo, abbandonati a sé non son più buoni a nulla.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","«Ah, venga un’altra guerra,» s’augurava il veterano «la Francia vincerà». La vedova Maria scrollava il capo. Nei suoi intendimenti di cattolica la Francia non aveva perduto né per insufficienza di preparazione bellica né per incapacità dei generali, sì per scontare l’empietà in cui era pur troppo rovinata al tempo del secondo impero.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","«Come sperare la rivincita» argomentava la virtuosa donna «finché il potere sarà nelle mani dei massoni? finché nessun uomo di governo avrà cancellato l’opera nefanda dell’anticristo Combes?». Il giovane Marcello non si lasciava scoraggiare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","A suo giudizio le trame ordite dai loschi finanzieri e dagli avidi giudei che siedono a Palazzo Borbone, non costituivano se non la superficie marcia sì, ma fragile e di poco conto. «È la Francia ufficiale» gemeva la vedova. «Hai ragione mamà, ma le radici sono sane tuttavia».","YES"
"Savinio_Alberto-La_casa_ispirata-1925","Savinio Alberto","La casa ispirata","1925","E a fine di corroborare quella fiducia nella sua mamà, Marcello riferiva per disteso e con orgoglio le innumerabili testimonianze di fede e di pietà, le conversioni che come il più dolce dei premi venivano man mano a ricompensar lo zelo di certo comitato di gioventù cattolica, di cui egli stesso era uno dei membri più attivi. Ma l’esempio più fulgido di codesto diffondersi e penetrare dei pii sentimenti nel cuore della nazione corrotta, l’adolescente lo traeva da una breve ma significativa allocuzione che proprio in quei giorni il cardinale Amette aveva pronunciato nella basilica della Maddalena, a edificazione di un gruppo di primi comunicandi. Marcello vi aveva partecipato in qualità di padrino d’un suo cuginetto dodicenne.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Et vous mes chers enfants,» aveva conchiuso il cardinale arcivescovo rivolto ai piccoli iniziati «e voi, o miei cari figliuoli, che siete per inoltrarvi nel travaglioso cammino della vita, non vi lasciate arrestare dalle durezze ch’essa opporrà ai vostri sforzi, perché solo lottando e perseverando si combatte degnamente per la salute della Patria e per il trionfo della Santa Chiesa Cattolica». Dopo le quali parole pronunciate dal porporato con veemenza profetica, un mormorio vasto come di guerrieri che giurano si levò dal manipolo dei congiunti e degli amici raccolti sotto la navata, nel tempio neoclassico edificato primitivamente a onorare le civiche glorie, e consacrato di poi a colei che lavò e rasciugò coi suoi capelli i piedi del Redentore. Mi trovai ad accompagnarmi con l’abate Chardonnel nel tratto di strada che separava la mia nuova dimora dal presbitero del vicario.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Avendogli manifestato il mio stupore per i comportamenti del giovane Marcello, quegli mi rispose: «La sua maraviglia è legittima. Lo stato di quel giovane è inquietante e tale da muovere a pietà. Che vuole mai!","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non è possibile allevare una quercia alla stregua di un gelsomino, dentro un coccio sul davanzale. La natura di un adolescente è piena di irruenze imperiose, che solo gli sforzi della volontà riescono talvolta a domare. Le dirò che per non essermi sembrato scernere nel giovane Constant una spiccata inclinazione alla filosofia, rappresentai un giorno alla madre a quali inconvenienti può trarre l’inerzia delle membra, e quali benefici possono derivare per converso dagli esercizi muscolari.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Consigliai dunque alla signora Constant di affidare il figliuolo a Raul il domestico ciclista, affinché lo educasse alle salutari fatiche del corpo. Non lo avessi mai fatto! Ella si slanciò con un grido su Marcello e lo ricinse con le braccia, a idealmente salvarlo dalle minacce di tutti i rotabili, veicoli, tranvai, vetture, carri, automobili che corrono per la capitale.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Deplorevole pusillanimità! Il flusso delle passioni che turbano il nostro giovane amico si sarebbe incanalato per quella via sportiva, e invece... Creda a me: sono sacerdote ma sono un uomo pure che intende le necessità della vita. La pratica di una ricreazione onesta costituisce un ottimo sedativo ai desideri che assaltano le deboli forze di un adolescente.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Né solo a chi traversa quella età chiamata ingrata dai pedagoghi, ma in qualunque stagione della vita, nelle più maturate e autunnali, è da augurare a chiunque, cui non sia concessa beninteso la pratica delle meditazioni spirituali che quanto a efficacia la vincono sopra ogni altro rimedio o correttivo, di dedicarsi a qualche occupazione piacevole e distraente. Distrarre, signor mio, distrarre più che si può l’attenzione dalle lusinghe del demonio, il quale per susurrarcele si giova oh quanto! dell’ozio e dell’inerzia della carne».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’abate trasse dalla saccoccia un enorme fazzoletto istoriato di quadrelli rossi, vi chiuse dentro con rapidità uno sputacchio silenzioso, e riprese: «Le voglio dare un esempio. Una dama avvenentissima ma sciaguratamente maritata a un gentiluomo valetudinario, ebbe una volta a dichiararmi che l’affetto per un suo barboncino capriccioso e scarmigliato l’aveva confortata meglio che non i più rigorosi precetti della morale a vincere le tentazioni degli amori adulterini». «L’inclinazione della sua dama per il barboncino scarmigliato» replicai «non la direi così innocente come lei mostra di credere, signor abate».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«E perché mai?» domandò il vicario. «Lei certo avrà sentito di pastori che hanno commercio insano con le pecore del loro gregge, di caprai sorpresi a...». «Mi pare che divaghiamo dal nostro argomento» intervenne a questo punto il mio compagno, occupato a contendere il suo cappelluccio a cupola alla violenza del vento, che pure alitava innocente e lenissimo come sospiro di bimbo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«È vero» soggiunsi. «Torniamo al nostro amico. M’è parso rilevare nei comportamenti di Marcello segni non dubbi di affezione isterica.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’agitazione di quel giovane prende a volte i caratteri di un raptus demenziale. Ella che ne pensa, signor abate?». «La sola conoscenza di noi stessi» ripigliò il vicario «riesce a schiudere i nostri occhi sull’ignoranza che ci stringe da ogni parte.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Quanto al nostro povero Marcello che tanto ignoto è a se stesso, egli, anziché obbedire ai precisi suggerimenti della volontà, si lascia rapire dalle potenti suggestioni della natura. I suoi nervi vibrano agli effetti di cause misteriose, rispondono a rivolgimenti suscitati da chi sa quali ignorate cagioni, né sarebbe a stupire che si ripercuotessero in lui gli sconvolgimenti sotterranei e i vorticosi turbamenti dell’aria. «Rinchiuso di continuo in quella casa malinconicissima, vegliante tardi la notte nella penombra di quella sala onusta e sonora, egli certo comunica per invisibili aderenze con tutto quanto ruota nelle zone più lontane dello spazio.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Ove la sua ragione fosse intelligente di ciò che la carne patisce, Marcello confesserebbe di sentir gorgogliare le sorgenti giù nella massa compatta del suolo, l’acqua aggirarsi sinuosa per i labirinti del sottoterra, il fuoco tormentarsi dentro le anguste caverne e scavarvi quei crogiuoli misteriosi nei quali scolano i liquidi metalli e si rassodano in ricchezze favolose. Egli dichiarerebbe ancora che oltre il soffitto, le pietre, la calce, avverte l’aria comporsi in colonne leggere che si fondono, si traversano e partono ciascuna verso cieli diversi, in grandi navigazioni azzurre. «Il trapasso dall’infanzia alla pubertà si compie in Marcello ben più drammaticamente che in nessun altro adolescente.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Alquanto ingenuo nei sentimenti, egli trova nelle cose di minor conto quegli appoggi che lo aiutano a lanciarsi nei mondi fantastici e in immaginazioni sconfinate. D’istinto e per uso più che per studio o esperimento, sa riconoscere ciò che può dargli quegli sbalordimenti di cui la sua natura imperfetta ma vorace si ama nutrire. «II giorno e la luce lo rendono solare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Corrono allora il suo corpo movimenti così vani e sregolati, che fino la più breve inerzia gli riesce insopportabile. La sorveglianza autoritaria della madre vietandogli le turbolenze della città, egli sfoga la sua irrequietezza tra le pareti della sala da pranzo trasformata in campo di manovre. Vi opera tumultuosamente, ora slittando sul piantito con svariati passi di danza, ora cavalcando i mobili, ora avventurandosi in lunghe esplorazioni sotto il tavolone o dietro il pianoforte, ora pugilando contro i cuscini del divano.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Altre volte si dedica per ore intere a inutili fatiche, a operazioni bimbesche, quali di medicar la gamba d’una sedia irrimediabilmente sconquassata, pettinare le frange del tappeto, disporre per ordine di statura i ninnoli sopra le mensoline. Assalito d’un subito da impeti sentimentali, si accanisce con ardore di zigano contro la dentiera ingiallita del pianoforte. Certo impromptu melenso e bemollizzato, Murmure des bois, che Maria gl’insegnò quando ancora sognava di fare di suo figlio un grande artista, lo soccorre il più delle volte in quegli sfoghi musicali.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Oltre a quello conosce a memoria alcuni frammenti di operette antiquate che sopra uno sfondo tempestoso di arpeggi canta con inflessioni caprine, e là dove la passione trascende alle vibrazioni supreme con voce fessa dai singulti». A questo punto il previcario di Santa Genoveffa al Monte, con quella sonorità speciale che i francesi chiamano «la voce di Martino», accennando il ritmo con la mano morbida e snodata, canticchiò: «On entendait de telles choses Qui auraient fait rougir les roses... «Poi, come si è levato a quegli estremi parossistici che i greci chiamavano furore dionisio, l’adolescente storce il canto in ululi bestiali che rintronano per tutta la casa come le grida di un demente imprigionato. In tanta frenesia il pianoforte più non soccorre.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Pontando le mani dunque contro il feretro sonoro, Marcello piglia lo slancio, gira a modo di derviscio sul sediolino a vite finché, tramortito dalle vertigini, si stacca da quell’arnese diabolico e crolla sul divano. Prima vi si rivoltola abbracciando e mordicchiando i cuscini negli ultimi sussulti del furore, quindi l’agitazione svaporando e cedendo all’incipiente stupore, Marcello si abbandona a poco a poco all’estasi che lo invade, come un giovane tritone spossato dagl’irritanti ludi con le tritonesse che meriggia a riposo sul mare. «La signora Constant, messa in allarme da quell’improvviso silenzio, accorre nella sala, si avvicina trepida al figliuolo, gli carezza i capelli, lo chiama fra i singhiozzi: mon p’ tit!","NO"
"Savinio_Alberto-La_casa_ispirata-1925","Savinio Alberto","La casa ispirata","1925","mon p’ tit! finché lui, intenerito dalla dolorosa nenia, le butta le braccia al collo, le si avviticchia addosso, le bacia il volto bagnandolo di pianto e di saliva. «Nello stanzone invaso a poco a poco dalle ombre del vespro, madre e figliuolo avvinti drammaticamente come i due soli superstiti di un cataclisma universale, dimenticano in quell’amore trasognato il mondo e i suoi tanti triboli».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Un praticello urbano ricinto di una falange di lance scintillanti, costeggiava come un’isola felice la via delle Scuole. In mezzo agli arabeschi della flora municipale, un Voltaire marmoreo ghignava a uno sciame di bimbetti, che fidenti si trastullavano all’ombra della sua memorabile poltrona. L’abate sostò, ma quantunque tenesse fermo lo sguardo nel volto grinzoso dell’enciclopedista, egli pensava a tutt’altro che a colui che il cavalier Monti chiamò «l’orribile filosofante di Ferney».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Eppure,» uscì a dire il vicario, ripigliando col cammino le sue rivelazioni sulla psiche marcelliana «pure Marcello non è vergine». Esaurite le sue facoltà di eloquio dopo tanta dichiarazione, l’abate sentì il bisogno di riprender fiato. «Certa notte sua madre lo pescò mentre, quatto quatto, sgusciava dalla camera di Nastasia Cipunova».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Come!» esclamai «la signora Constant accetta locatrici? Quando venni per pattuire la pigione essa mi dichiarò che, donne in casa sua... ecco, le ripeto le sue testuali parole: “Fosse pure una badessa”». «Infatti» rispose Chardonnel «fu l’avventura con la Cipunova che determinò nella signora Constant una tanta risoluzione.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Peccato! altre volte ci si ricreava in quella sala vasta e severa ove poco fa eravamo a desinare assieme: onestamente beninteso come consente l’abito che porto». Domandai chi fosse quella russa, e l’abate rispose: «Come Maria Baskirceva, di cui la triste fine le sarà certamente nota, Nastasia Cipunova era venuta dalle province baltiche a Parigi, attratta dalla fama del grande Rodin, il Michelangelo dei nostri tempi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Con questo però che Nastasia aveva una salute di ferro. E un temperamento, le dico io! Tanto per diletto quanto per naturale inclinazione, Nastasia Dimitrievna si dedicava alla scoltura.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Che ingegno! Quale spontaneità! Con un pugno di cera vi modellava tali figurine di uomini illustri e di eroi del secolo, che li avreste creduti vivi.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","A me fece presente di un piccolo Tolstoi alto una spanna. Vedesse! le mani infilate nelle tasche del camiciotto, scalzo, la fronte nuda e carica di pensieri, sembra in procinto di parlare, di pronunciare una profonda verità, un detto memorabile.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","D’altra parte, o cantasse le melopee dei battellieri del Volga con inflessioni profonde e un po’ gutturali come di voce lontana piena di altero lamento, o danzasse i balli tartari scandendo il ritmo coi tacchi arguti e, con licenza parlando, sferrandosi gagliardi sculaccioni, l’ingegno di quella giovane moscovita animata tutta dalla vivacità passionale delle slave, si manifestava nei modi più svariati». «E quanto al fisico?» domandai io, cui l’entusiasmo del vicario trasportava mio malgrado. «Che posso dirle?","NO"
"Savinio_Alberto-La_casa_ispirata-1925","Savinio Alberto","La casa ispirata","1925","singolare! singolare nel fisico quanto nel morale, con un che di mascolino nei tratti e nel portamento. Ma il certo si è che quella mistione di durezza e di femminilità conferiva alla sua bellezza un sapore irritante.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Terribile donna, o signore! vero androgino del Nord! Impeti travolgenti!","YES"
"Savinio_Alberto-La_casa_ispirata-1925","Savinio Alberto","La casa ispirata","1925","S’infuriava per un nonnulla e dava in ismanie poi, senza trapasso veruno, s’inteneriva fino al pianto e si quietava a poco a poco come un bimbo che sogna. Amava talvolta giocherellare con i riccioli che s’increspano sulla fronte di Marcello, chiamandolo Marcascia o quanto dire Marcellaccio o cattivo Marcello. Quale selvaggia bontà in quegli sguardi lunghi e accesi!","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Benché fosse balzato agli occhi di tutti che la russa aveva un debole per l’adolescente, la madre fu l’ultima ad avvedersene. Povera signora Constant! Avvenne a lei come ai poliziotti novellini, cui per troppo tener dietro alle quisquilie i fatti più grossi sfuggono.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Non è stupendo dunque se la scoperta dei convegni notturni tanto sorprese quella donna non meno ingenua che sospettosa. Vero è che le madri annettono alla verginità dei propri figliuoli un peso ben più grave di quello che la società le riconosce generalmente, e che la stessa Chiesa contempla. Per quello che è della signora Constant, ella condivide certo intorno alla verginità il memorabile giudizio di quella santa che, assaltata un giorno nella sua stessa abitazione da un proconsolo, non trovò mezzo migliore di sfuggire a quel lussurioso che di salire sul tetto, precipitare nella via sottostante e quindi trasvolare in paradiso».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«E Nastasia?» domandai. «Fu punita col bando». Eravamo giunti davanti al cancelletto dell’orto presbiteriale.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Ora,» continuò l’abate, sostando e poggiandosi alle stecche della porticina verdi come legumi primaticci «Maria, compiuta l’espulsione, nel quale atto ebbe a dar prova di tale risolutezza quale io per primo non avrei mai sospettato in lei, ingiunse al figliuolo di mettersi a letto. E quanti erano quei sette giorni che ve lo tenne coricato, manco avesse a purgarlo di alcuna grave peste, ella, china sul capezzale della sua povera creatura deturpata, pianse ininterrottamente». Il vicario stese la mano per salutarmi, poi come ravvedendosi: «Vuol vedere il mio Tolstoi?» domandò.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E al mio cenno di assentimento prese a precedermi con solleciti passetti sotto gli alberi odorosi del frutteto, simile al corvo della favola che corre alle sue consultazioni. La Fortuna che non è mai sorda a chi pone in lei sicura fidanza, operò intorno quel tempo una felice diversione nei destini di Raul. Il giovane famiglio, che come Protagora abderita aveva menato di pari passo l’arte e il mestiere, colse finalmente il premio di così lunghe fatiche.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Arruolato in qualità di allenatore dal direttorio di certo circolo sportivo novellamente costituito, Raul se pure non raggiungeva ancora la gloria e gli onori trionfali, veniva a compiere un primo e risoluto passo verso quelli. In casa Lemauzy-Constant l’atletico famiglio fu sostituito da un vegliardo bretone. Per la voce e la statura infantili, costui partecipava della specie dei pigmei.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Da tergo o nel sentirlo parlare, lo si scambiava facilmente per un bimbo. Ma come il bimbo si voltava ecco un vecchio sorgerti davanti maravigliosamente vestito della spoglia medesima dello svanito infante, che in luogo di freschezza e sorriso ti mostrava i solchi profondissimi di una decrepitudine secolare. Cloto in un baleno aveva svolta l’intera conocchia.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Intorno al triangolo della fisionomia costituito di due occhi gufini e come quelli cerchiati di rosso, del naso appallottolato e del foro circolare della boccuzza di lattante, l’età aveva steso una rete fittissima di rughe. Il nano era completamente imberbe al sommo dei labbri, ma sotto lo sprone del mento nudo esso pure e solcato nel mezzo a modo di un culino d’avorio, le anella della barba ondosissima gli scendevano fin sulle cosce, come una cascata spumeggiante e rappresa per opera di magia in quella mirabile staticità. «Signore,» aveva detto il minuscolo vegliardo a Lemauzy, nel consegnargli la scheda dell’agenzia di collocamento «signore, sono venuto in questa casa per volontà di Dio.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Se al signore piacerà accettare i miei servigi, io per me mi studierò di meritare la generosità del signore. Quanto a mercede, chiedo al signore di consumare il pane e il vino alla sua mensa, perché anche nel Libro è scritto che il buon padrone rimunera il servo laborioso». «Raul, il vostro giovane predecessore,» replicò Armando Lemauzy «nonché nutrito e alloggiato, percepiva l’assegno mensile di venti franchi; è men che giusto dunque...».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Papà,» interruppe la signora Huguet «non vedi che la coscienza vieta a questo brav’uomo di accettar mercede?». E volgendosi premurosa al postulante: «Come vi chiamate, buon uomo?» gli domandò. «Ivo, signora,» rispose il nano «Ivo, come il santo vescovo di Chartres; Ivo, come il santo venerabile che...».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Ebbene, Ivo,» replicò la signora Huguet, tagliando corto a quel saggio di patristica «passate per di qui, che v’indichi la cucina». L’armoricano era cauto e solerte. Frullava per la casa, celere, evanescente come un coboldo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Passava pattinando per i corridoi, le suole spalmate di sapone. Cinti i fianchi di un rigido grembiale di cotenna porcina, Ivo somigliava il metallario della leggenda, uno di quegli gnomi industri e versatissimi nell’alchimia, che occupati giorno e notte a scheggiar lapilli e a fondere metalli, popolano l’intestino della terra. Quanto ai sentimenti religiosi, il nano che per natura inclinava verso una fantasiosa misticità nella quale affioravano di quando in quando tracce di un lontano panteismo, non si peritava di sputar sentenze intorno ai dommi della Chiesa, che interpretava in modo al tutto singolare e sfiorante l’eresia.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non ci volle altro perché all’abate Chardonnel, rigorosissimo sostenitore dell’infallibilità, Ivo sin dal primo giorno riescisse inviso. L’apparizione del nuovo famulo che reggendo la ponderosa pietanza con le manine sollevate sembrava un nano domestico adibito a una mensa di giganti, stimolò l’arguzia del magistrato. «Ivo,» disse il sostituto «benché portiate il nome del santo patrono della mia corporazione, l’illustre nome di quell’Ivo Helori che si meritò l’appellativo di avvocato dei poveri, tengo per fermo che siete nato in Libia e che vostra madre, dopo un parto pentagemino, vi nascose in una buca perché la gru non vi rapisse.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ivo, lo ricordate il vostro re Anteo, sapreste dirmi se vostra madre temeva la gru?». «Non ricordo» rispose il vecchio, dopo lunga concentrazione di memoria. «Ammenoché,» soggiunse poco stante, puntando l’indice sulla tempia e sogguardandosi la barba «ammenoché per gru il signor procuratore non intenda dire Dio; nel qual caso la mia povera mamma certo la temeva, giacché per noi, credenti antichi, Dio e la gru sono egualmente adorabili».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","In così dire il nano uscì, piegando sotto una pila di vasellame. «Questo nano che avete introdotto in casa vostra» disse il vicario, facendosi riparo con la mano «è senza dubbio un genio sotterraneo, che per qualche trasgressione ai precetti di re Loc è stato sbandito sulla superficie del globo». «Dio mio!» esclamò la signora Constant «corriamo forse qualche pericolo, signor abate?».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Non parliamo di pericoli» susurrò il vicario, accennando a tutti di tacere. «A ogni buon conto, domattina mi porterò l’aspersorio e daremo una spruzzatina alla casa». La casa era ispirata.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Una sottile animazione circolava entro i muri scavati dall’industria dei geni che vi alloggiavano in gran copia. Quanto infingardi e schivi sono gli spiriti usati a vagolare per lande salvatiche e deserte, altrettanto quelli assuefatti al vivere domestico sono miti e laboriosi. Gallerie e labirinti correvano folti traverso il sasso e le travi, celati appena dall’intonaco screziato di lunghe fenditure.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Un lavoro demoniaco cingeva con la sua rete sonora la vita dell’annosa abitazione. Con tanta simpatia questi spiriti faccendoni si mischiano nelle compagnie degli uomini, che si vuole siano essi appunto i quali infondono in noi, per effetto d’emulazione, quella costante attività e quello zelo inesplicabile onde siamo spinti a frullare di continuo sì di fatica in fatica come di briga in briga. Il piantito, i mobili, le stoffe, i cortinaggi ospitavano intere frotte di quei demoni pacifici e casalinghi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Mentre i più tardi si stavano annidati negli angoli o sonnecchiavano sotto il divano e le poltrone monumentali, quelli più giovani e svarioni carolavano nelle pieghe dei tappeti, oppure si lasciavano sdrucciolare lungo gli orli delle tende polverose. Uno sciame di genietti ipernefelii si era appollaiato dentro la rosea garza che come nube tramontina abbigliava vaporosamente il lampadario. Il pianoforte albergava per parte sua una intera tribù di spiritelli filarmonici e le corde dello strumento solitario vibravano a volte con echi di arpeggi lontani, dolcissimamente.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La saturità spiritica della casa era più sensibile nelle ore crepuscolari, quando i suoi abitatori umani navigavano lontano, sul tempestoso mare della grande città. L’obliqua luce del vespro traguardava per le tende ingiallite delle finestre, accendeva fallaci bagliori nelle appassite dorature del soffitto basso, brunito dal fumo della lampada che da anni e anni illustrava le notti della vetusta sala. Indarno allora brillavano i denti della florida Marianna, che con sorriso immutabile s’ingegnava di far lieta la sorte del tempo che sul calendario sottostante continuava la nera, fatale numerazione dei giorni, dei mesi, delle stagioni.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Indarno al sommo dello scaffale su cui i libri di dottrina cristiana coabitavano con i patriottici volumi di Emilio Ollivier, persisteva dietro un simulacro di occhiali lo sguardo sereno e antiquato di Adolfo Thiers. Quelle erano ore suadenti ai misteri, ricreative per i geni dell’abitazione, a costoro consacrate, e nulla, nulla poteva far sì che in una dolcezza senza incrinature non risonasse il lungo passato della casa. I giuochi degli esseri sottili si lasciavano avvertire a fruscii improvvisi, a soffi rapidi che fendevano il silenzio, a voli leggeri che correvano la sala senza che l’aria stagnante gravemente in essa fosse turbata mai nella sua stanchezza secolare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nelle ore magiche in cui la casa era deserta dei suoi inquilini maggiori, due sole creature continuavano ad aggirarsi per le camere e i corridoi, a lungo soffermandosi nella sala da pranzo di cui la vastità sonora animata dai ludi genieschi s’andava lentamente empiendo d’ombra. Erano ambedue però creature così torpide e vanescenti, tanto poco partecipavano della precisione e vivacità che distinguono l’uomo dai suoi fratelli minori dell’aria, che la costoro presenza in mezzo ai demoni in ricreazione né ombra recava loro, né in alcun modo ne turbava i passatempi. Quanto a me, conoscendo quanto delicate erano quelle ore e amando viverle in compagnia degli altri abitatori della casa, né disponendo io degli incantamenti melusiani che la spoglia opaca mutano in trasparente, mi stavo circospetto come l’assassino, vigilavo i miei atti, non mi movevo se non in punta di piedi, sceglievo i passi da non recar disturbo, schivavo i luoghi più folti e popolati, i nidi dei genietti, ricorrevo a qualunque astuzia pur di rendermi insospettabile e tollerato.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Spinta certa sera con lenta cautela una sedia a braccioli sotto la finestra, mentre col naso sul foglio decifravo gli spaventevoli svelamenti di Tiresia: Φεῦ φεῦ, φρoνεĩν ὡς δεινόν ἕνϑα µή τέλη λύῃ φρονoῦντι la mia attenzione fu distratta a un sommesso rumore, come di cosa che tacitamente si movesse vicino a me. Il giorno era per tirare il fiato. Con molto stento distinsi l’ombra di Marcello vagolare per la sala, come tra di ubriaco e di sonnambulo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sicuro che l’adolescente non si era accorto di me, mi raggomitolai nella poltrona come il cucciolo nel sonno, e aguzzai gli occhi con la tenacia del nittalopo. D’un tratto Marcello si slanciò verso il divano, vi si buttò sopra e, guaiolando, miagolando come un gatto malato, calcava coi pugni e coi ginocchi un altro corpo che vi stava disteso, il quale anziché ribellarsi e reagire, si lasciava sommettere con una specie di trepido e silenzioso abbandono, solo di tratto in tratto spirando un gemito, non so se di piacere o di sofferenza. Sbattei il libro con violenza e gridai: «Edipo!».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Si sparse per la sala un brusio di sciame che s’invola, poi il silenzio si ricompose dall’alto, soperchiando ogni altra cosa. L’adolescente era balzato in piedi. Di più mosso che un’anguilla, s’era fatto immobile e guardava fisso davanti a sé, alla spaventevole realtà chiaritaglisi d’un tratto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nessuno fiatava. A poco a poco, senza voltarsi, come tenendo d’occhio uno schioppo che lo mirasse, Marcello si trascinò fino nel fondo della sala, quatto e strisciante. Più che vederlo, indovinavo lo stupore doloroso della madre.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Cercavano ambedue di fondersi nel buio in cui, a poco a poco, i loro corpi stretti in un’ombra sola e medesima, s’immersero lentamente. Sentivo la madre fissare tuttavia me, che spiccavo ritto di contro il quadro pallido della finestra. Riaperto il libro della tragedia, lessi a voce alta: «Dico che tu ignori esserti turpemente congiunto coi tuoi più cari, né vedi in quanta tristizia ti ravvolgi».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma dal buio foltissimo che intanto aveva empito la sala, tutti, anche gli spiriti, se n’erano partiti. L’attenzione mi rimaneva distratta ancora a quelle vicende degne della reggia tebana, quando il sentimento di ritrovarmi solo investendomi d’un tratto, mi turbò quanto l’incontro più sorprendente e inaspettato. Non appena avveduto che la veste del cherubo con fiammante spada in mano e ritto a guardia di un eden ipotetico mi si attagliava assai poco, ruppi, sia per naturale sfogo sia per distruggere l’incanto, in una risata altissima che svegliò tutti gli echi della sonora sala.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Purificate così quelle tenebre che i misteri e le oscure turpitudini avevano poco prima inquinato, chiusi definitivamente il libro e uscii in istrada. La via San Giacomo, lucida e tranquilla come fiume che si lascia camminare, mi condusse fino alle ordinate selve che circondano l’Osservatorio. Piegai per il viale che si nomina all’astronomo Arago, giunsi davanti al cancello d’una casetta agreste, che per il suo aspetto festoso e ospitale richiamava alle odorose fattorie della Svizzera.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il mio ingresso nel giardino arrestò di botto il fischio trillato di un ranocchio solitario. Ma benché la coscienza mi rimproverasse l’offesa recata a quel genietto domestico, benché paventassi assieme le disgraziate vicende cui quel segno preludeva, attraversai nondimeno con passo risoluto le aiuole dietro le quali non so che acqua gorgogliava in una vasca, e diedi uno strappo alla zampetta di coniglio pendula per uno spago davanti la cornice del portone. Il ruscellamento argentino suscitato dallo strappo alla zampetta del coniglio sprizzò così vicino e fragoroso, che il sonaglio certamente sbatteva contro gli assi interni della porta.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Trassi la mano con ispavento da quella zampetta sensitiva e stetti in ascolto, pronto a battere in ritirata. Il mio contatto con l’arto del roditore aveva dato la sveglia a misteriosi animali addormentati dentro l’enorme guscio della villetta. Rumori sommessi di passi e di voci permeavano il legno.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Una luce vivissima finalmente m’investì, e la nipote di Sascia Sergio Puskin, circonfusa di chiarore come il messaggero dell’Annunciazione, mi accolse con alti e moltilingui saluti che gesti felini della mano commentavano. Natalia Tangarova era calata di poco in Francia insieme col marito, Nicola Marionov, pittore sincromista. Entrambi li aveva portati quella corrente di artisti moscoviti, che alla stregua delle calide acque provenienti dal Messico a intiepidire i nostri mari, invadeva periodicamente negli anni prima della guerra l’Europa occidentale, componendovi a poco a poco quelle tribù o clan che dir si voglia di genti strane e non poco salvatiche.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Poiché il clima della primavera è di tutti più favorevole al migrare, col rinnovarsi della stagione mite orde tumultuose di mongoli, calmucchi, tartari, karieki, aleuti, movevano di laggiù verso il calar del sole, ogni volta deponendo nelle sedi antichissime del più reputato e sicuro benessere, buona parte d’individui di quelle lontane specie. Ma benché calati quei barbari di capo al mondo per assuefarsi ai bei costumi, non per questo restavano meno fedeli agli usi rozzi della patria, cui sospiravano diuturnamente con grave nostalgia. «Sgipovisi, kak ieio ponimali do nastoiastiago vremeni, iesti niscto kak falsc i isvrastenie» mi urlò il sincromista a bruciapelo, scotendomi la mano nelle sue, come menasse una campana.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Le sue pitture, che con virulenza anche maggiore della luce mi avevano investito non appena ebbi messo piede nello studio, talune coricate per terra, altre poggiate contro l’assito, le tavole e i sedili, figuravano raggi variopinti costellati di globi e di sfere, irti di piramidi e squadrati di trapezi che s’intersecavano, s’incuneavano, si traversavano, fondendosi in un assieme rovinoso. Sorto da quella rovina cataclismica come la Verità dalle macerie, il gigante abitator del luogo mi mosse incontro con fare pesante sì, ma gioviale. A tutto mi sarei aspettato meno che a una eloquenza così furiosa.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Indugiai però a sbirciarlo di sotto, non so se più ammirato di tanta mole umana, che intrigato da quell’esordio incomprensibile. Ma poiché è dovere di ogni moglie virtuosa interpretare le volontà dell’uomo ch’ella rispetta e ama, non appena lui si tacque, Natalia prese a ridurre a mia intelligenza quelle oscure parole. E cominciò: «Il signor Marionov ha detto che la pittura finora non è stata altro che falsità e depravazione».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Allargai le braccia per significare che non ne avevo nessuna colpa, e tutti e tre sedemmo a tavola. «Hudosniki pridiersgivalisi» riprese il sincromista, spingendo davanti a me un tino nel quale guazzava un vasto intruglio di zakuski, caviale e crema gialla. E Natalia: «Il signor Marionov ha detto: la cagione di ciò è che i pittori si sono sempre attenuti alla rappresentazione inerte delle forme.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’aspetto funebre di oggetti sparsi per una necropoli che mostrano i quadri sepolti dentro i musei, è la conseguenza fatale di quella tanta cecità». «Capisco bene» replicai mentre chino sull’orrendo intruglio, andavo pensando che non meno cataclismica della pittura si preannunciava la cena cui ero stato convitato. «Ma e il modo di infondere una vita reale alle forme rappresentate?».","YES"
"Savinio_Alberto-La_casa_ispirata-1925","Savinio Alberto","La casa ispirata","1925","«Qui non è il punto» rispose quello spirito ribelle, per cura della mite traduttrice. «L’arte non ha niente in comune con le cose come le vede un occhio profano. L’artista veramente tale non mira se non alla luce, anima del mondo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La luce si compone di volumi tangibili, sodi, compatti; e poiché dire luce o colore è tutt’uno, i blu, i rossi, i gialli, i carmini, le lacche, le ocre, il violetto, il divino violetto, costituiscono altrettanti corpi solidi». «Glie lo concedo senza difficoltà» risposi. «La chimica non è il mio forte.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Temo però che le genialissime intuizioni del signor Marionov sulla natura dei colori, abbiano a lasciare la questione insoluta». «No, che la risolvano invece!» gridò quell’uomo vulcanico, brandendo il coltello come un sacerdote incas l’arma sacrificatoria. «Guardi un po’ questa insalata: che cosa vede in questa insalata?».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Vedo i zakuski» risposi con un fil di voce. «Nossignore» ribatté Marionov. «Questa insalata contiene tutti gli elementi di un quadro.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Se la rovesciassi così com’è sopra una tela, verrebbe fuori un’opera d’arte». «Rovesciamo l’insalata!» esclamai, lusingandomi che l’esperimento avesse a sbarazzarmi di quella orribile miscela. Ma la signora Tangarova essendosi opposta all’audace disegno, con rammarico eguale sebben diverso quanto alle cagioni, ci dovemmo rassegnare, io e il sincromista, al sacrificio d’un capolavoro.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ricominciai a cimentarmi dunque col caviale e con la crema acida, e nel pensare che quell’antipasto infernale non costituiva se non un leggero esordio dell’imbandigione, mi sentii tremare i polsi. Infatti il piatto forte venne dopo, quando furono varate in tavola le famose «orecchie di maiale». Le «orecchie di maiale» sono la pietanza nazionale dei russi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La si ammannisce con paste cotte sommariamente, piegate a foggia dell’apparato auricolare del porco e condite con panna, cetrioli giovani e zibibbo. Non mi fu lasciato serbare dubbi sulle intenzioni dei miei ospiti: costoro mi attribuivano le virtù digeritorie di un kamciadala. «Le mani del pittore» continuava intanto il sincromista «afferrano i corpi colorati e li fissano sul quadro.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Ma poiché essi corpi sono in moto continuo, anche il moto ha da esser riprodotto. Gli artisti di domani ci daranno sfolgoranti visioni in movimento, i volumi cromatici ruoteranno dentro le cornici, nelle sale delle mostre avvenire le folle ammirate esulteranno al rombo e alle esplosioni della pittura cromofotocinetica. Allora, mi ascolti bene, allora soltanto la pittura potrà dire di aver raggiunto il proprio fine».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Chiuso il discorso su questa fantasmagorica perorazione, il sincromista un po’ placato si curvò sul piatto e non parlò più avanti. Indarno Natalia Tangarova mi andava decantando con sospirosa voce le qualità sapidissime delle orecchie di maiale: a fine di giustificare il mio scortese digiuno, le illustravo con frasi eloquentissime gli effetti di certa crudele dispepsia che di tanto in tanto mi fa patire le pene dell’inferno. Arrivati alle frutta, Nicola Marionov, nello spogliare una banana, disse alla consorte: «Hotiel bi snati vasce mniennie?» e la signora mi riferì ch’egli desiderava un mio giudizio.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Meditai brevemente, poi risposi: «Fesserie». «Come dice?» domandò Natalia Tangarova. «Fesserie.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Fesseria è una parola napolitana, intraducibile ma espressiva. Noi italiani, quando ci mancano gli aggettivi per qualificare un che di sovrumanamente bello, usiamo dire: è una fesseria. Questo vocabolo, o mia signora, si confà e, dirò meglio, combacia con quanto ha detto il signor Marionov, come la metà di questa mela con l’altra metà».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Dopo che Natalia ebbe chiarita la mia risposta al marito, questi si levò, mi compresse ambo le mani dentro il pigiatoio delle sue, e per significare che mi ringraziava e mi sapeva grato della lode, tre volte ripeté: «Spassibo! spassibo! spassibo!».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Accontentati i miei ospiti, feci loro i convenevoli e mi allontanai da quella casetta agreste, con l’esofago nella gola. L’aspetto festoso che richiamava alle odorose fattorie della Svizzera, non era, ahimè! se non un’illusione.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il luogo era scurissimo e sinistro. Oltrepassata la dimora del carnefice, indi lo spiazzo in cui nelle albe tragiche l’esecutore delle grandi opere di giustizia suole montare i pezzi della ghigliottina, continuai il viale solitario, costeggiando il muraglione che cinge le carceri della «Salute». Raggiunto il cancello dell’Osservatorio, un vasto ululare di belve si sparse nella notte.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sopra la massa bruna degli alberi, sporgevano dalle torri cupolate le bocche dei cannoni scientifici, puntati contro le stelle. È fama antica che i pianeti correndo il firmamento spargono suoni così dolci, che gli angeli rapiti di lieta maraviglia si soffermano nel volo. Nel traversare quella notte popolata di iene e di giaguari, pensavo alla possibile felicità.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Beato chi può vivere, sia pure di lontano, in quei mondi armoniosi, rinchiudersi nei loro enigmi. Non è stupendo che gli astronomi, nati al piacere e ai sereni godimenti, sieno così dimentichi di ogni terrena cura. Il volgo, deridendoli, li chiama distratti, portati quali siamo a condannare ogni felicità di cui a noi difetti il sentimento.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","E tali in fatti sono, soprana essendo la costoro sulle altre scienze, nel distrarre la mente dalle fatiche di quaggiù. Essi partecipano di una specie rara, atta a nutrirsi di contemplazioni, di che sa contentarsi appieno. Storie curiose, storie leggendarie corrono sul conto degli astronomi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ne so di veritiere. Bongiovanni, astronomo a Ferrara, consumò l’ultimo decennio di sua vita al sommo di una torre circondata d’acqua. Ogni domenica salivano la moglie e la figliuola a visitarlo, ma lui di scendere non ne volle mai sapere, e morì nella sua torre.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Gelosissimi della propria felicità, gli astronomi cercano i mezzi più acconci di ripararla e conservarsela. Non essendo gente da tenere il coltello in mano, proveggono a radunare intorno ai loro recessi tali ostacoli e difese, da renderli inaccessibili al comune. Quelli di Parigi, non disponendo come Bongiovanni di una torre circondata d’acqua, hanno lasciato che intorno al loro innocuo fortilizio, alberi e piante buttassero liberamente; e, cacciatori nella giungla, si stanno annidati dentro quella selva impenetrabile e sonora.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma intanto che la natura, più non trovandosi chi ne frenasse la violenza faceva sorgere quella vegetazione tropicale, si erano andate man mano generando in essa orde di gatti che, disavvezzati all’uomo e alla domesticità, erano tornati alla selvatichezza della vita erratica e silvestre. Quella notte era battaglia tra i felini. Mentre di là dal cancello avviticchiato di liane sinuose luci fosforescenti guizzavano come occhi di vampiri, lassù, noncuranti all’urlio selvaggio che si levava dall’oscuro amalgama di tronchi e di fogliame, alcuni uomini coricati sui lettucci di lavoro, vigilavano serenamente gli armoniosi viaggi dei pianeti.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Meno che a pianterreno ove un chiarore sottilissimo fioriva le commessure delle imposte, la casa dormiva sopra i suoi misteri di uomini e di fantasmi. Altri non era colui se non il vecchio Lemauzy, che ardentemente rievocava le vicende della guerra disgraziata. Chi avrebbe potuto dire quando quel vecchio riposasse?","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Nelle mie notti d’insonnia lo sentivo ramingare cauto per la casa; il suo passo dilatato nella pace notturna cadeva in quelle ore tese, col rimbombo di eserciti in marcia verso la disfatta e la morte. Indarno nella mia mente eccitatissima si affollavano i piani più audaci, i più disperati stratagemmi: la salvezza era impossibile, il disastro fatale. E ripensavo a quell’imperatore ossessionato dalle parole dell’Oceano, che andava errando fino all’alba sotto le logge del palazzo.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Chiuso il portone dietro di me, un’ombra sospirante si levò dall’ombra e mi mosse incontro. Nonché mobile, quell’ombra era parlante; e mentre tentavo i primi gradi della scala, essa, con voce pallida di bimbo, susurrò: «La sola vicinanza del Signore infonde pace nei nostri cuori. Preghiamolo che ci sia vicino, stanotte e sempre».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","M’arrampicavo su per la torre, vacillando per quel che di vertiginoso dà il salir le scale nell’oscurità, e il soffio dell’ombra continuava a sibilare sempre più di lontano giù nell’androne buio. La notte, in che la mente di ogni uomo suole raccogliersi e implicarsi in sé, distraeva interamente la ragione di Marcello nei mondi nuvolati di un sogno senza sonno. Tanto lui quanto il nonno vegliavano per lunghe ore, l’uno infiammandosi la memoria con gli eroismi vani del settanta, l’altro sfogliando un albo di vecchie fotografie, con i pudichi riguardi con cui usiamo velare le operazioni dei sessi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ve n’erano di ballerine, di cantanti, e d’altre donne illustri del secolo passato. L’adolescente, chino sui ritratti, smaniava come un necrofilo su quelle pallide figure di scomparse: talune in crinolina, altre con abiti scollati, altre vestite da passeggio, con piume e pennacchi, il naso tuffato nel pelo del manicotto. La bella Eugenia di Montijo sorrideva alla sua buccola di destra.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sul seno della Malibran, una maninconiosa penna avea tracciato il memorando distico dedicato al bell’Arsenio: Je sais que l’on te marie, tu sais que j’en vais mourir. Più avanti, la baronessa du Devant, fiera del suo paludamento mascolino, sfidava con burbanza i puritani e la morale dei borghesi. Sull’ultima pagina, Aida Boni, cinta la vita d’una nube a ruota e ritta sur un piede solo, tentava l’aria con le braccia a bilanciere.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Marcello allora richiudeva l’albo de claris mulieribus e s’accoppiava mentalmente con quei fantasmi. Pieno la testa delle morte, forte serrandosela tra le mani a impedir che quelle, nonché nel corpo, si disciogliessero nella memoria, l’adolescente si abbandonava agli spasimi d’immaginarie voluttà. Sotto i suoi occhi estatici, le greche e i fiorami istorianti l’onusto tappeto della tavola, cominciavano a moversi lentamente, a sformarsi; si andavano a poco a poco avvolgendo gli uni con gli altri; girandosi al fine e rigirandosi, componevano viluppi di corpi ignudi che, avvinti in amplessi frenetici, davano spettacolo orrendo della loro lubricità.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Anco le ombre si animavano, vagando lentamente per la sala. Il buio e l’azzurro fumo della lampada, suscitavano immagini leggere che si riunivano a baciarsi lungo le pareti, poi, separandosi via via senza staccar le labbra, restavano unite per una proboscide trasparente. Il muro intero vaniva su paesaggi bellissimi, sopra grandi città distese in una luce d’oro, sovra templi, altari, are fumanti, sale e colonne.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E da quell’ignoto mondo, torbido e vago in principio, ma che di mano in mano andava sempre più delineandosi e brillando, folti gruppi emergevano di femmine bellissime, stese per terra come cadaveri sui campi di battaglia. I galli alle volte cantavano l’aurora, che nonno e nipote vegliavano tuttavia in quella sala, densa di sogni e di fantasmi. Gli effetti vaghi ma tormentosi che l’ambiente rifletteva sulla mia persona, la cupezza che serrava quello e stringeva anche me nei suoi cerchi invisibili ma non meno tenaci per questo e crudeli, quel che di funesto circolava per tutta la casa minacciandola di una fatalità diffusa, la presenza demoniaca che se pur benigna non cessava dell’essere inquietante e poco soffribile, ora s’andavano stemprando in me a poco a poco, onde il colore della mia vita sfumava dolcemente in tinte più chiare e felici.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Lasciavo che il mio animo si aprisse all’onda di quella calma generosa, come il cielo nel quale si sono abbassate le nubi e vi è scoppiata la bufera, accoglie riconoscente i venti freschi che lo mondano. Tratto tratto che nuove correnti mi allontanavano dalla sinistra cerchia della casa ispirata, l’insidia cui ero scampato sempre più grave mi si manifestava, sempre più precisa. Onde veniva quella nova e confortante grazia?","NO"
"Savinio_Alberto-La_casa_ispirata-1925","Savinio Alberto","La casa ispirata","1925","quali cause la promovevano? quanta efficacia in essa? a quali sorti più fide e luminose preludeva?","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Serbo con netta precisione i ricordi dei fatti, non ritrovo traccia di ragionamenti che a quelli si connettessero. Che altro potrei dire?... Rammento che da alcuni giorni, tutte le mattine, mi destavo ai canti di muratori e di falegnami, ai forti canti degli uomini fabbrili.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma pur avendo riconosciuto in quelle voci un che di salutare e di giocondo, non so quale rigore logico mi vieta ancor adesso di ascrivere la mia liberazione a un fatto sì comune. Quei canti tuttavia, cui in principio non avevo rivolto la benché minima attenzione, divennero di mano in mano degli insistenti richiami: la voce medesima dell’amicizia mi parlò per quelle bocche sconosciute. Mi distrassi a poco a poco dall’orrore della casa ispirata.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Continuavo a vivere in essa, ma il mezzo di cui ora disponevo di più non dare appiglio al suo mortifero potere, mi consentiva di attendere con fredda e distante curiosità la tragedia che si preparava nell’oscuro. La costruzione di una casa è spettacolo confortante: colma la nostra vanità, appaga quel desiderio onde costantemente siamo rosi, di lasciar memoria e traccia durature del nostro transito per questa vita. Il veloce sorgere di un’opera edilizia rassicura non solo il nostro animo sulla validità dell’esistenza, ma testimonia della reale benché provvisoria sorte delle cose terrene.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Lo spettacolo della casa nova si manifestò improvviso davanti la mia finestra. Al rimbombo del cannone meridiano che svegliò l’intero coro delle campane cittadine, l’ultima cinta delle travature che sino allora avevano celato la nuova costruzione s’abbatté, e nello sfolgorare del sole sorse un edificio splendidissimo, i muri bianchi, morbidi, bagnati di freschezza. Affacciati alle nude finestre, muratori e falegnami reggendo fronde e bicchieri e brindando con sonora allegria, festeggiavano l’avvenire.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Fino a quel giorno avevo accompagnato più col pensiero che con gli occhi l’oscuro generarsi della nuova casa. Di poi partecipavo giorno per giorno al manifesto comporsi della sua vita. Durante le ore luminose essa riecheggiava di alte ripercussioni sonore, il tumulto del lavoro misto alle voci degli uomini, che occupati a trarla a compimento cantavano le gioie e le tristezze dell’amore, la ornavano di gioconda animazione.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Di sera, quando gli artieri, indossate le giubbe calcinose se ne partivano reggendo gli utensili sulla spalla, la casa si raccoglieva in un silenzio estatico, gli echi si spegnevano in essa, le sue finestre vuote guardavano la notte con occhi più neri della notte. Come l’onda vasta delle tenebre cominciava a calare sull’orizzonte occidentale, ove l’estrema consolazione del giorno terminato per sempre amorevolmente indugiava, postato come un vigile semaforista dietro la mia finestra, spiavo le intrusioni degli uccelli nottivaghi dentro la casa abbandonata, che col grave frusciare delle ali turbavano la vastità sonora delle camere deserte. Poi, a poco a poco, tutto si racquetava.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E allora, mercé un’attenzione sottile che discioglieva l’opacità degli oggetti e mi rendeva percettibili i più intimi e misteriosi tessuti dell’aria, sorprendevo il metodico accasarsi degli spiriti, dei fantasmi, degli altri esseri invisibili e soliti compagni dell’uomo, che venivano a occupare la nuova casa, a eleggervi i propri posti, a insediarvisi per poi mischiarsi, benevolmente o malevolmente, alla vita dei futuri abitatori. Anche su quella nuova testimonianza della forza e capacità degli uomini si abbatté la furia vendicativa di Eloim, come altre volte sulla memorabile torre edificata dai cananei nella pianura di Sinear. Una notte il geloso demiurgo vibrò la fiamma che tiene serrata nel palmo, tuonarono i rimbombanti scoppi del suo tabernacolo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Egli levò la nuvola e le acque rattenute perché non istillino, caddero in pioggia. Con lamentoso sibilo i venti corsero da lato a lato la nuova casa, l’acqua la frustò con furia per ogni parte, i lampi illuminarono sinistramente le facce bianche e spoglie delle stanze. Ma la casa nuova né vacillò né si lasciò abbattere.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E il domani che all’intermittente livore della folgore subentrò la ferma e distesa luce del giorno, essa rasciugò in un attimo i suoi muri al sole e ne apparve più bianca, intanto che gli artieri l’animavano con gli ultimi tumulti e con l’ultime canzoni. Né la cosa sarebbe potuta andar diversamente: quello non era giorno di morte ma di resurrezione, e l’impetuoso fremito che scoteva la natura e si diffondeva anco negli uomini, annunciava la rinascita di Pan. Quel giorno medesimo, Ivo, nel posare in mezzo alla tavola il grande piatto ovale in cui fumavano le trippe apparecchiate alla foggia di Caen, disse: «Iddio ha fatto scendere un’altra volta il suo sorriso sulla terra: da oggi comincia la primavera».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Malgrado le parole del nano, dentro quella sala sinistra in cui eravamo raccolti come a un banchetto funebre, io mi sentivo più che mai ravvolto in un soffio sepolcrale, che oscurava le nostre anime e chinava le nostre fronti. Fuori della casa ispirata, un gran fervore di vita rinfiammava le creature e la natura. Ma il rettangolo di cielo, verde come un’acqua profonda, che la finestra lontana inquadrava nelle sue linee precise, era gonfio di una tale nostalgia, che, simile al carcerato cui nulla riesce tanto affascinante e tormentoso quanto l’occhio della sua cella, non mi rischiavo di guardarlo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Mai come allora sentii, assieme con la cupa tristezza del cielo sereno, il disperato desiderio di una felicità impossibile. Volta una rapida occhiata alla tavola e ai personaggi che sedevano intorno, il pranzo che stava per incominciare mi si mostrò nell’aspetto di un convito sacro, di una cena di Apostoli. In qualcuno di noi si celava il traditore.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Dal tradimento di colui sarebbe derivata una connessione di vicende portentose e terribili, nelle quali la fatalità, che aleggiava indistinta tuttavia, ma più che mai vicina, avrebbe trovato il naturale modo di solversi tremendamente. Non era più dubitabile che la malsicura sorte della casa ispirata era per esser travolta in quegli avvenimenti funesti e definitivi, che la mia attenzione tesa a tal segno da rendermi sensibile al non avvenuto, già mi faceva intravedere come ombre minacciose che si levavano sempre più distinte sull’oscurità dell’imminente futuro. Come dopo un breve computo venni a determinare ch’eravamo in tredici intorno a quella tavola cenobiale, la rivelazione non mi sorprese affatto, ma confermò piuttosto quel tormentoso dubbio che sin dal mio ingresso nella sala s’era insinuato in me.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Il numero fatidico era stato compiuto dall’inatteso arrivo di un ospite nuovo, che sinistramente spiccava in mezzo agli altri e rompeva la consueta armonia. I miei sospetti tuttavia non caddero su lui. Quegli era uomo silenzioso e racchiuso.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Tale era in lui la prevalenza dell’animalità sullo spirito, che quel poco di anima onde la faccia ribrillava, non raggiava nullamente fuori della persona, ma giaceva al tutto sepolto nella carne, come dentro una morbida bara. Né gli occhi né la fisionomia né le mani mostravano che egli partecipasse comunque di quegli esseri diffusi e implicati nel misterioso volgere del tempo, che vivono per così dire fuori di se medesimi, che rispondono agli influssi dell’universo perpetuamente mobile, e che il fato elegge a propri strumenti per compiere i suoi oscuri disegni. La vita di quell’uomo era così chiusa e massiccia, che pur continuando anche per lui la perpetua fuga degli attimi, egli se ne lasciava trascinare con greve apatia; tale il cadavere di un annegato che, senza né volontà né forza, va per la corrente d’un fiume.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Masticava con un movimento lento e metodico delle ganasce, che non somigliava né alla voracità dei carnivori né allo studiato succhiamento degli ingordi di palato fine, ma rammentava il pensoso ruminare delle bestie miti. Eravamo a metà del pranzo né avevo ancora udito il suono della sua voce, quando, non ben ricordo a che proposito, la signora Constant ebbe a chiamare per nome il nuovo commensale. Senza manifestare niuno stupore o turbamento, benché la voce della vedova sonasse angosciata e lugubre come le voci di tutte le madri, e cadesse oltre di ciò in un momento di silenzio generale, l’interpellato levò con lentezza lo sguardo inespressivo, e senza cercare o vagare con gli occhi, lo fermò direttamente su Maria.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Pensai in quell’istante come un sasso può talvolta colpire il disco di un lago chiuso nel fondo di un precipizio, e non turbarne nullamente la fissità spettrale, tuffandosi senza aprire cerchi né spargere suono veruno. Il nuovo ospite non proferì parola, rispose alla vedova con un sorriso accennato appena con la bocca, il quale sorriso nulla aveva quanto a sé o di spontaneo o di naturale, ma era una abitudine contratta nella frequentazione degli altri uomini, dei quali colui imitava opportunamente i gesti, sebbene con certa quale difficoltà sforzata e penosa. La sinistra contrazione delle labbra su quella faccia chiusa nella tristezza immutabile del bruto, svegliò in me un’impressione angosciosissima, come altre volte quella nel visitare in una fiera lo spaventoso baraccone del cane parlante.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Venni a conoscere dunque che il nuovo commensale si chiamava Bidoso. E se tanto mi compiacqui a quella notizia, fu appunto perché, pur non avendo preveduto ch’egli si chiamasse propriamente Bidoso, mi aspettavo nondimeno a qualche nome simigliante. La rotondità, la stupidità di quel cognome vennero a confortare le conclusioni cui l’esame esteriore dell’uomo mi aveva per parte sua portato.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Mi rallegrai oltre di ciò che la precisa relazione sempre riscontrata da me tra i nomi e le persone, si avvalorasse in quella circostanza di una prova così suadente. Continuando però a studiare quell’essere taciturno, che intanto si era rimesso con non minore indifferenza di prima a ruminare il cibo di cui regolarmente si andava empiendo, non potei a meno di astrarlo dal suo volume reale e figurarmi la sua persona nella vacua rotondità del circolo, cioè a dire nel segno che illustra tutto quanto trae all’immobilità e contrasta al divino moto del divenire. «La nascita della primavera».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’annuncio sparso dal minuscolo vecchiardo mi si era fissato nella mente, e comunque tentassi di scacciarlo, sempre e più insistente ritornava. «La nascita della primavera». Lo scoppio di un oscuro generarsi, l’avvento misterioso che improvvisamente si affaccia sulla terra: tale la significazione con che sonavano dentro di me quelle parole: «Oggi comincia la primavera».","YES"
"Savinio_Alberto-La_casa_ispirata-1925","Savinio Alberto","La casa ispirata","1925","E l’annuncio si volgea via via, mischiandosi con l’idea fatale che mi tormentava, col sentimento ognora più preciso che un fatto terribile fosse per accadere. La chiarezza medesima con che sentivo l’oscuro avvicinarsi dell’evento, mi assicurava felicemente che io era sciolto ormai dal potere funesto. Non su di me si sarebbe abbattuto il destino.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Cercavo il predestinato nel numero fatidico delle nostre tredici presenze. Sulle facce che mi stavano intorno e di fronte, non scorgevo indizio che me lo segnalassero. Ma perché schivar l’incontro di Marcello?","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Il verde del cielo s’incupiva vieppiù, sprofondava in un vuoto infinito, e la tristezza della sua tanta serenità stillava lacrimando nella mia anima bagnata di mestizia. Ma riuscito che fui dopo un doloroso sforzo a volgere gli occhi sull’adolescente, come mai, quantunque udissi susurrare: «Guardati Marcello!» come mai rimasi muto? e come mai di me all’infuori nessuno udì la misteriosa voce?","NO"
"Savinio_Alberto-La_casa_ispirata-1925","Savinio Alberto","La casa ispirata","1925","e qual forza mi vietò di spargere quel monito? Nel rivederlo nella opaca luce del ricordo, quel mio comportamento mi riesce ancor adesso incomprensibile. Penso tuttavia che talvolta immaginiamo alcuni fatti i quali, differendo dalla realtà, non possono comporsi in questa; e spesso avviene che noi opiniamo vagamente circa talune cose e le riteniamo possibili, quando al contrario esse non sono affatto tali.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Forse non feci dunque ciò che stimavo fattibile, solo perché la pratica del fatto non rispondeva al sentimento che ne avevo concepito. Non avrei dunque ad accusarmi di nessuna colpa. E anzi chiaramente mi sovviene che il tempo non lasciava indugio e non appena quella voce si fu spenta, Marcello si levò di scatto come mosso da un richiamo, si precipitò alla finestra, guardò per il cielo, indi, traversata la sala di corsa, se ne fuggì lasciando l’uscio spalancato.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Per la subitaneità, per la rapidità con cui quell’avvenimento singolare si era svolto, nessuno di noi vi badò a tutta prima. Poco di poi, quando per il riscontro d’aria stabilitosi tra uscio e finestra un soffio di vento gemebondo traversò la stanza, sollevò i lembi della tovaglia, gonfiò le cortine, svegliò un flebile ma lungo e doloroso tintinnio nelle verghette di cristallo che simili a piccole stalattiti pendevano intorno alla sospensione di bronzo; allora soltanto, per quello sconvolgimento che seppure lieve aveva suscitato non so quale impressione sinistra, noi tutti, e la madre stessa che intanto si era levata in piedi senza né parlare né sapere dove e su chi fermare gli occhi, ci accorgemmo e chiaramente sentimmo che qualcosa di grave, d’inesplicabile, di sovrumano si era compiuto in mezzo a noi. Le prime ricerche operate nella casa stessa e nel vicinato, non fornirono la più piccola indicazione.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il buio si rassodò intorno la fuga dell’adolescente, che a tutta prima ci era sembrata un affare da nulla. Dopo quelle infruttuose ricerche, il lato problematico e imponderabile della sparizione ci apparve nella sua intera gravità. La madre era per impazzire.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Dopo il trambusto dei primi momenti, il vicario si adoperò a sedare un poco la costernazione dei presenti. A Lafont commise la cura delle indagini legali. Il procuratore, tumido d’importanza, promise di mobilitare le intere forze della polizia metropolitana.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Signor procuratore,» disse Chardonnel «nel pomeriggio verrò da voi a ricevere comunicazioni, favoritemi il vostro recapito». E tratto di tasca un taccuino e una matita, cominciò a notare il nome del magistrato, scandendo con voce chiara ogni lettera: elle, a, effe, o, enne. Qui si fermò, tenne sospeso sulla carta il lapis come uno strumento delicatissimo di chirurgia, e aspettò guardando il procuratore di sopra le lenti.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Anche Lafont guardava l’abate e parimente aspettava, ma perduta la speranza che l’altro continuasse, ondeggiò nella persona grassa, si oscurò nella fronte, lanciò in avanti la destra col gesto della sdegnosa accusa oratoria, e ruggì: «Ti!». «Ti?» ripeté dubitosamente l’ecclesiastico. «Come, signor abate!» proruppe veemente l’uomo di legge.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Come! altre volte i chierici andavano famosi per quei lumi umanistici che li distinguevano dalla turba dei laici grossi, e voi non vi accorgete nemmeno che il mio nome ha radice latina?... Huguet!» strillò rivolto al poliglotta che nel frattempo si era insinuato frettoloso nella sala e fruconava dentro la credenza.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Huguet! insegnate un po’ al signor abate la radice di fons fontis». «Io, lingue viventi» biascicò senza voltarsi lo stipendiato dell’Agenzia Cook, con la bocca piena.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Latino, lingua morta». E dileguò dalla sala come un vampiro minacciato. «Signori,» intervenne Armando Lemauzy, rivalendosi della sua doppia autorità di padrone di casa e di uomo anziano «questi non son momenti da sprecare in querimonie linguistiche».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Piegandosi a quel monito di saggezza, i due avversari uscirono parimente dalla sala, domi ma non riconciliati. Il nuovo commensale era rimasto in disparte, estraneo a tutto quanto lo circondava, muto, impassibile, chiuso nella tristezza della bestia solitaria e pasciuta. Usciti gli altri tumultuosamente dalla sala, l’ospite novo venne a trovarsi davanti a Maria.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Questa per un poco lo fissò con sguardo stranito, poi come avvisando in colui il vero istigatore della misteriosa tragedia, levò un urlo altissimo e cadde sul divano. Il signor Bidoso s’inchinò con infinita riverenza davanti al corpo inerte della madre, girò sui tacchi ch’erano alti e armati di gomma, uscì silenziosamente da quella casa in cui non fu mai più visto ricomparire. Rimasto solo in presenza della donna straziata, lo confesso, mi sentii colpevole.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’aver preveduto quanto stava per accadere, e nulla aver operato sia per opporvi un impedimento sia per tentare un rimedio; l’aver presentito il dramma che oscuramente si maturava nell’inizio dell’inquietante primavera, l’aver preconosciuto il preciso momento in cui quello era per solversi, e l’essermi lasciato rattenere nondimeno da una riposta curiosità che malignamente mi consigliava di tacere, di non intralciare il passo degli eventi a fine di assistere al loro pieno esaurimento, la coscienza ora, all’aspetto accusatore della madre, me lo rimproverava al pari di un delitto. Sciogliersi mi sentii il coraggio di più oltre sostenere lo sguardo della vedova, onde, più che uscire, fuggii come un assassino dalla casa ispirata, raggiunsi di corsa lo svolto della via, e finché non mi fui tuffato, tale una fiera dentro la selva, nel viale di san Michele folto di popolo, di veicoli e di rumori, mi sentii perseguitare dall’ululo lacerante, dalla lunga e acuta e canina voce di quella donna, che contro la misteriosa e crudele potenza quale rapito le aveva il frutto della sua carne, la creatura in cui ella aveva trasfuso e la sostanza e l’avvenire ineffabile della sua propria esistenza, il figlio che come un legame necessario la conciliava al cielo e alla terra, alla vita e alla morte, implorava a Dio e agli uomini un disperato soccorrimento. «Da oggi comincia la primavera».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Le parole del nano mi perseguitavano in mente, anziché minacciose quali nel fosco della casa ispirata, adorne di non so che amabili promesse. Oscuri rimangono il come e il quando s’era compiuta la preparazione di quello spettacolo primaverile. Fino la vigilia non avevo avvertito segno che in qualche modo preannunciasse per il domani un tanto rigoglio di natura.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Questa, in una tacita esplosione delle sue misteriose potenze, si era vestita di tutta quella pompa e di tutto quello splendore, nel breve volgere di una notte: dall’uno all’altro sole. Lungo il sontuoso viale che dalla vetta di Monterosso dichina alle rive corazzate del fiume, brillante sotto i torrioni e le guglie del Palazzo di Giustizia come un pesce argentino, gl’ippocastani schierati sui margini dei marciapiedi mischiavano le cime in una volta verdissima, sotto la quale scendeva da un lato e dall’altro saliva la doppia fiumana degli uomini e dei veicoli. Riesciva difficile levar lo sguardo su per le facciate delle case dove i vetri delle finestre scintillavano al sole tra il verde dei gerani, nel gorgheggiare dei canarini ingabbiati.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La insolita vivacità non era nelle sole creature, ma nelle cose più inanimate ancora. I tranvai, lustri e dipinti vascelli festosi, passavano rapidi scampanellando e ronzando sotto i fili elettrici. Non so che aria di novità e di lusso rifioriva negli oggetti anche più poveri e comuni, esposti nelle vetrine dei negozi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Barbagli di cristalli e di metalli lucidi passavano per la via assieme col passare delle vetture, delle automobili e delle biciclette. Riflessi di specchi farfalleggiavano su per i muri. Dinanzi gli empori dell’abbigliamento economico, gli abiti esposti su manichini acefali, ballavano al vento con molle allegria.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","I passanti, fino quelli d’età e canuti, camminavano come per iscatti meccanici, con elasticità di ginnasti, si affollavano sui marciapiedi, accerchiavano i venditori di prodotti miracolosi quanto inutili, si assiepavano intorno le edicole dei giornalai infiorate dei fogli più variamente colorati, tempietti effimeri sorti a celebrar la festa dell’internazionalismo, indi sciamavano con l’ardore di alunni in ricreazioni per le strade lucide di asfalto e di sole. I colombi pettoruti, calati dalle grondaie invernali, passeggiavano solenni le piazze in mezzo agli uomini, ogni tanto levandosi a brevi voli, per schivare un illusorio pericolo. Da oggi comincia la primavera.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Pure, in mezzo a quella gioia diffusa tra uomini e cose, cui fino le più massicce costruzioni e le stesse macchine mostruose partecipavano per alcune lor misteriose virtù, io mi sentivo percorso di un sottile timore. Non più l’angoscia stretta di poco fa che soffocava come un laccio invisibile, ma un più vasto e spazioso tormento, cui la natura medesima e il cielo con il suo sfolgorante scintillio, si venivano a mischiare. Avvertivo un umido fiato che spirava dai meati del sotterraneo mondo boccheggianti al sole, ond’esalava il lezzo di antichi marciumi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sul marciapiede leggero ai miei passi quanto l’aria all’uccello, un uomo passò accanto a me che spiccava tra la gente come corvo fra le colombe, alto e interamente vestito di nero, una crocetta bianca sulla cupola del cappello. Alla vista di quel triste messaggero che, pallido e silenzioso come un morto, incedeva lento reggendo con la destra ripiegata sul petto un fascio di bibbie protestanti, il ricordo di Marcello che le gioconde apparenze della terra e del cielo avevano cancellato al tutto dalla mia memoria, mi si ridestò d’un tratto. L’angoscia del miracolo, della sparizione inesplicabile e della possibile morte, m’investì come un avversario che t’affronta nel buio.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ero giunto intanto e percorrevo il corso dell’Opera, che dal Palazzo dei re sbocca nei grandi viali del centro. I segni della novella stagione e di una vita agitatissima pressoché smaniosa, erano quivi più manifesti ancora non che nei quartieri antichi ond’ero mosso. Sentivo affiorare in quel pieno spettacolo di primavera cittadina, taluni indizi vaghi ancora e quasi inavvertibili della lontana estate.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","I tendoni variopinti calati in quel giorno per la prima volta per un benvenuto al sole sulle preziosissime vetrine dei negozi lussuosi, distraevano la mia immaginazione a non so che fantasie marine, verso sontuose stazioni balneari, presso spiagge festose, intorno a golfi tranquillissimi fioriti di bianche vele. La folla che traversavo era commossa da una esuberante gioia. La felicità aveva sparso senza misura e tutti in una volta, i suoi doni sugli abitanti della metropoli.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Un secreto timore tuttavia e la necessità di schivare una minaccia incalzante, mi venivano spingendo verso gli svaghi e assieme mi consigliavano di mischiarmi alla gente, cui richiedere protezione e ristoro. Mi sedei alla terrazza di uno tra i maggiori caffè del centro, scoperto in quella sede dell’ozio e della mondanità, la rocca più munita contro i pericoli dell’ineffabile persecuzione. Quel caffè prendendo nome della Pace, prometteva una inviolabile tranquillità.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Alla mia destra, intorno a un tavolino magrissimo e unigambo che miracolosamente reggeva un brillante castello di argenterie e di cristalli, entro cui gli sciroppi scintillavano con i fuochi dei rubini e degli smeraldi, cinque orientali adulti confabulavano tra loro in un idioma grasso e strascicato, gesticolando come sordomuti e computando sulle dita ingemmate. Dalla sinistra parte taluni giovani olivastri, venuti senza dubbio possibile dalla Balcania per addottrinarsi nelle scienze commerciali, manifestavano in chiaro modo, nel far richiesta delle bibite prescelte a un cameriere di portamento neroniano, tutta la reverenza e la profonda suggezione che i levantini professano alla civiltà delle genti Franche. Dietro a quelli un teutone obeso, la fronte corrugatissima e storta la bocca al più profondo disgusto, dormicchiava all’ombra del «Berliner Tageblatt».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Degli anglosassoni schierati lungo il muro, gli occhi rivestiti d’osso come quelli dei pesci oceanini, vegetavano sulle sedie di vimini, simili a enormi carote tagliate sommariamente a sembianza d’uomo. Una signora intanto, delle più rigidamente educate al disprezzo del maschio amoroso, dimentica di ogni altra o terrena o celeste cura, premurosamente reggeva una sottocoppa piena di latte a un suo pomerino minuscolo e scimmiesco, che avido sbatteva nel liquido la rossa e puntuta linguetta. Nugoli di meretrici di ogni forma e statura, transitavano col passo cerimonioso dei tacchini, impavide e risolute, astratte da qualunque contemplazione o di uomini o di cose, con facce intonacate su cui sapienti mani avevano pinto gli occhi, le sopracciglia e la bocca, come sui volti degl’idoli orientali; ognuna di esse richiamando a un preciso individuo della fauna pennuta.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Tra quelle, una negra formosissima che teneva faticosamente dietro a un suo petto enorme doppiamente rostrato, raffrenando lo slancio delle poppe che, simili a palloncini, anelavano ad ascendere nel purissimo cielo. Presso un vespasiano eretto sul margine del marciapiede, con la sua cupoletta centrale e la rivestitura circolare della corazza di bandone, un efebo agghindatissimo, pallido come un Narciso morente, accennava, prima di convertirsi in fiore, discrete invitazioni ai passanti d’età. Tanto me quanto gli altri pazienti avventori del caffè della Pace, insidiavano gli esercenti dei piccoli mestieri stradali.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Una quarantenne gentildonna, ottima madre di famiglia per l’aspetto, ma che a quello che mi sembrò si dedicava a qualche occulta senseria, passava dignitosa lungo i tavolini, sopra ognuno dei quali deponeva un leggiadro cartoncino, con esattamente segnato il recapito e l’orario di «Miss Olivia, massaggiatrice». Ogni cartoncino ella accompagnava con un sorriso meccanico che, avvenuta la deposizione, si spegneva istantaneamente. Creature difformi, orribili mostri di natura evasi dalla nefanda corte dei miracoli, si aggiravano tra i tavolini offrendo oggetti singolarissimi, misteriosi strumenti, giocattoli allarmanti.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Uno di costoro, sciancato idrocefalo e gobbo, si piantò davanti la terrazza, si appiccicò alla bocca un paio di labbra finte e stette a guardarci, illuso che noi plaudissimo a quell’osceno arnese di celluloide rossa. Ma come un innocente bimbetto, seduto là presso tra il babbo e la mamma, ruppe dinanzi a quello spettacolo in pianto e in acutissimi strilli, il labbruto gobbo, anche per pronto intervento di un gerente autoritario, scappò via con grandi salti obliqui, verso meno pavidi avventori. Un signore alto, nasuto e serioso, abbigliato con ricercatezza, accostava cerimoniosamente i passanti, cui con dignitosa confidenza offriva non so quali secreti documenti chiusi in busta.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Dal fondo del viale frattanto, percorso dal doppio fiume delle automobili e dei rotabili di varie specie, sentii nascere e crescere rapidamente un rombo più degli altri pesante e trepidante. Altero in mezzo ai veicoli che lo circondavano da ogni parte e che maestosamente dominava, incedeva un leone nero e lucidissimo. Questo, sebbene coricato in atteggiamento di fiero riposo, vinceva alla corsa le macchine più ratte.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Muta era la fiera per quanto digrignasse i denti, e le zanne premeva sopra un cartello enorme, ove in alati distici erano magnificate le virtù di certo famoso lucido per le scarpe. I passanti si fermavano a guardare, sorse il teutone dall’ombra del giornale, gli orientali si levarono in piedi, il bimbetto salì esultando sulla sedia, gli anglosassoni guardarono essi pure, ma solo quando il leone si venne a trovare in linea retta con le loro pupille eburnee. Quanto a me, quel sinistro animale, quella divinità ninivita, quel dio totemistico di un culto idolatra, ridestò un’altra volta nella mia mente il ricordo di Marcello, e una volta ancora mi sentii investito dall’angoscia del miracolo, dell’inesplicabile sparizione, della morte.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Riconosciuto così che neppur quella sede dell’ozio e della mondanità costituiva un sicuro riparo alle minacce della persecuzione ineffabile, mi levai dal fragilissimo tavolino e novamente m’immersi nella folla. Con l’ultimo rintocco della mezzanotte, la luce cadde d’un tratto su tutta la città, lasciando di sé un opaco, tenuissimo bagliore. Radi fantasmi deambulavano per le vie.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Dal vano di un portone, entro il quale si stava annidata come sicario in agguato, una informe creatura dedita senza possibile dubbio al meretricio, mi mosse incontro traccheggiando, e a me più bruno di Ramsete mellifluamente disse: «Vieni, biondino bello!». Io né a lei badai né alle sue parole menzognere, ma ella, interpretando il mio silenzio come un assentimento tacito all’amorosa invitazione, infilò senz’altro dire la sua mano sotto il mio braccio, e forte premendovi mi costrinse a sostare. Quanto la voce non era riuscita a compiere, quel gesto lo compié.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Dimentico subitamente delle garbatezze dovute al suo sesso, respinsi colei e mi ritrassi. Ma avendomi ella scoperto in quell’istante il suo volto, e credendo io ravvisare in quella faccia squamosa il misterioso personaggio che aveva rapito e forse ucciso l’adolescente, una vampata mi salì al cervello e, vibrante di rabbia e di spavento, investii quella creatura: «Vampiro famelico! verme dissanguatore di cadaveri!","NO"
"Savinio_Alberto-La_casa_ispirata-1925","Savinio Alberto","La casa ispirata","1925","indietro! Va’ e non più far ritorno se non per riportare vivo o morto colui che tu hai rapito; altrimenti io stesso, o vorace demonio, con queste mie mani ti strangolerò e ti farò cacciare come uno sputo l’anima dannata». La donna per un poco mi guardò, ridacchiando come una ebete; poi, afferrate con ambo le mani le gonne e sollevandole fin sulle cosce nude, scappò via gridando: «È matto!","NO"
"Savinio_Alberto-La_casa_ispirata-1925","Savinio Alberto","La casa ispirata","1925","è matto!». Dall’angolo stesso onde colei era scantonata, due guardie sbucarono poco stante, guatarono all’ingiro con diffidenza, poi, senz’altre operazioni né parole, dileguarono nell’ombra. La notte era così alta ormai, che mi rischiai a rincasare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nella sala terrena, il vecchio Lemauzy consumava in solitudine la sua strana veglia. Pur non avendo saputo rinunciare alla diuturna consuetudine di rimuovere il volume dallo scaffale e collocarlo sulla tavola, egli non aveva letto una riga del grosso libro di storia, posato sui fiorami del tappeto. Quella operazione Armando Lemauzy l’aveva compiuta al tutto meccanicamente, e il tomo terzo delle opere complete di Emilio Ollivier, anziché trovarsi in luogo propizio alla lettura, giaceva abbandonato in un angolo d’ombra, lontano dal luminoso cerchio della lampada.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il veterano quella sera faceva non il solito ma un disperato appello ai ricordi della sua vita di soldato, standosi più rigido del consueto, passeggiando la sala con portamento impettito, nemmeno sfilasse alla testa della sua compagnia di franchi tiratori, davanti le ragazze di un villaggio sporte ai davanzali. Quando nel rispondere a una mia domanda egli mi disse che tutte le ricerche erano rimaste vane, che la madre continuamente piangeva sul letto spoglio del figliolo, che nessuno riusciva a farla muovere da quella camera, le frasi del vecchio sonarono brevi, scandita e tagliente la sua voce. Né riuscendo noi a scambiare altre parole, quegli riprese il suo solitario andirivieni, arieggiando modi tra di distratto e di petulante, tentando di spavaldamente sufolare, per quel po’ che glielo consentivano le gengive spopolate.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","I nostri pasti se ne andavano in un silenzio di tomba. Maria non scendeva più nella sala da pranzo. Benché la sua sedia inoccupata, benché il pensare che ella si consumava come la Niobe lassù nella camera del figliolo, aggravassero la mestizia che pesava su noi superstiti commensali, io mi auguravo che quell’esilio avesse a indefinitamente prolungarsi, tanto imbarazzante sentivo che mi dovesse riescire un incontro con la madre dello scomparso.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Quanto alla signora Genoveffa Huguet, ella sbrigava il pranzo in gran fretta, e senza por tempo in mezzo risaliva presso la infelice sorella. La vigilia del terzo giorno della sparizione di Marcello, il nano, anziché andarsene appena finito di sparecchiare, indugiava nella sala. Tornò a dare una stiratina alla tovaglia, stette per un poco inoperoso, tentennando ora su una ora sull’altra delle gambette arcuate, colse con cura e lentamente una penna di piumino sopra lo schienale del divano.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Qualche pensiero e il bisogno di comunicarlo travagliavano il vecchiardo, che o per timidezza o per non essersi ancora la idea formulata in parole, non s’arrischiava a manifestarcelo. «Ivo!» chiamò il signor Lemauzy senza levare gli occhi sul servo, ma continuando a ricalcare con diligente dito i fiorami del tappeto. Nell’udire il proprio nome, Ivo si riconfortò, come il bimbo sperduto nottetempo nel bosco, alla voce della madre.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Comanda il mio padron dolce?» si affrettò a rispondere, venendo a postarsi davanti al signor Lemauzy, mentre con le manine secche reggeva la spazzola lunata e il vassoietto in cui aveva raccolte le briciole sparse sulla tovaglia. «Che avete Ivo?». Il bretone arrotondò le labbra e spirò un lungo soffio, come sempre soleva fare prima di sfrenar la voce, poi disse: «Se il mio padrone me lo permette, gli narrerò un sogno che ho fatto la notte passata.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ho sognato il mio povero nonno, quale lo conobbi da ragazzo, pochi anni prima che tornasse al creatore. Eravamo in un paese lontano dalla Francia, le case erano diverse, diverso il colore degli alberi. Rombava lo strepito di una cascata, e dentro quello, canti di battellieri passavano sul fiume.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il mio povero nonno era triste e accigliato, quale mi si mostrava da ragazzo. Non so in che modo, sembrava vestito da donna, né saprei dire se ho veduto il mio povero nonno oppure la mia povera nonna». A questa uscita, Lafont non poté frenare le risa, che scrosciarono fuori come un fragorosissimo per quanto invisibile torrente, mentre il suo corpo, nello svuotarsi di quella tanta ilarità, traballava sulla sedia simile a un otre sul cavallo che galoppa.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Poi, come quel traballamento si fu un poco sedato, il giureconsulto, umidi gli occhi e la faccia congestionata, sclamò: «Era dunque ermafrodito vostro nonno?». Il nano, la cui faccia circondata dei capelli e della barba bianchissimi s’era fatta simile a un sole tramontante tra le nebbie, fissava il procuratore con occhi sgranati dallo spavento. «Ebbene, Ivo, e poi?» domandò il signor Lemauzy, senza interrompere la sua opera di ricalco.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Un’altra volta, la voce del padrone riconfortò l’infantile vegliardo. «Ecco,» egli riprese «stavo per ripetere ciò che il mio povero nonno mi ha detto in sogno. Mi ha detto: “Ivo, figlio mio, va’, cammina e fa’ di rintracciare quell’uomo che ha pranzato dal signor Lemauzy, nel giorno medesimo che il signorino è sparito di casa”».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Via! Via!» interruppe a questo punto l’abate Chardonnel, levandosi in piedi con impazienza. «Siete un visionario, mio povero uomo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Meglio che ve ne torniate in cucina, anziché accrescere l’angoscia del signor Lemauzy con le vostre fole di sogni». «È appunto nei sogni che Iddio ci comunica le sue sacrosante volontà» susurrò il nano con la sua voce sottilissima, fissando un punto neutro nel mezzo della parete. Il previcario si era messo a misurar con brevi ma rapidi passi l’intera superficie della sala, mentre con dispettosa mano andava infilando negli occhielli rispondenti, gl’innumerevoli bottoncini che fiorivano il margine del suo abito talare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Quanto al sostituto procuratore, sperato ma indarno che la disputa tra l’ecclesiastico e il nano s’invelenisse, domandò: «Oh! a proposito, che n’è stato di quel tale?». «Mah!» fece il vecchio Lemauzy, stringendosi nelle spalle.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Qui non lo si è più visto. Quel giorno si presentò in casa un po’ prima di pranzo, chiese il vitto e l’alloggio, gli assegnai la cameretta d’angolo del secondo piano e lui, senza nemmeno visitarla, mi pagò l’intera mesata con denaro della repubblica del Colorado». «È sicuro il mio padrone che quel paese esiste?» interrogò il nano.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Sì, Ivo,» rispose il signor Lemauzy «il Colorado esiste». «È paese lontano o vicino?». «Di là dai mari».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il nano corrugò la fronte, meditando. Poi, con l’aria di chi è arrivato in capo a una ricerca faticosa, esci a dire: «Ora capisco. Era un’isola di là dai mari.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Gli alberi erano strani, dorati i tronchi di resina, smagliante il fogliame, popolato di pappagalli e di altri animali singolari e bellissimi, tra cui alcuni uccelletti armati di un’ala sola. Domani, se il padrone me lo permette, partirò per quell’isola a cercarvi del signor Marcello». E senz’aspettare l’autorizzazione orale del padrone, il nano uscì velocemente dalla sala.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Tre giorni dopo, Marcello, lacero sfinito trasognato, riapparve nella casa ispirata. Entrò con sospetto, titubando come uno che vagola nel buio e cerca con le mani davanti a sé. Ma spinto l’uscio della sala, volto uno sguardo riconciliato sui muri e sugli oggetti che la mobiliavano, con voce diafana, tremante di amorosa maraviglia, balbettò: «Mi sembra ricordare queste cose».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E cadde sulla soglia. Mentre trasportavamo l’adolescente nella sua camera, mi abbisognò tirare a varie riprese segrete pedate negli stinchi del nano, che nel seguire il sinistro corteo masticava esorcismi e consigliava di operare salassi sul padroncino, per liberarlo dal demonio. Marcello fu messo a letto, come dopo l’avventura con la Cipunova.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Anche tornato dallo svenimento che lo aveva còlto al suo entrare in sala, non mostrava di riconoscere persona, lasciava cadere ogni domanda, quasi le nostre voci gli riuscissero ignote, o non pur giungessero fino a lui. Intanto, col suo parlare misurato e un poco ansante di uomo che sogna, andava piamente ripetendo, come il bimbo commosso dalla voce dell’angelo: «L’ho visto... l’ho conosciuto». L’invisibile spettro della pazzia aliava per la camera.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sereno era il giorno, lucidissimo. Una fresca, mortuaria odorosità di aranci saliva dai giardini. Piegata sul figliolo, struggendosi di leggergli nella mente misteriosa, Maria gli domandava: «Chi è?...","NO"
"Savinio_Alberto-La_casa_ispirata-1925","Savinio Alberto","La casa ispirata","1925","dimmi chi è!». L’adolescente piantò gli occhi sulla madre, alzò le sopracciglia con stupore, poi le corrugò come sforzandosi di ravvisare colei che gli aveva rivolto sì strana domanda; ma prima che l’ombra di quello sforzo vanisse dalla sua fronte, Marcello, volti gli occhi a una bianca, bellissima nube che lentamente passava nella finestra, disse un’altra volta: «Ho visto lui». E abbandonò la testa alleggerita sul guanciale.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Un misterioso congegno operò nel corpo della madre, componendolo, da piegato che era, nella fissità di una figura spenta. Ella non pianse più, non più si lamentò: un gelido fiato le aveva rasciugato gli occhi, seccato il dolore. Noi, in punta di piedi, uscimmo dalla camera.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La sera di poi, tornai nella camera dell’infermo. La finestra scintillava di stelle, che si andavano raccogliendo e amorevolmente serrando intorno al canto di un assiolo solitario. Presso il capezzale di Marcello, sotto l’occhio poverissimo di un lucignolo galleggiante in un bicchiere, la madre stava immobile, ritta, come l’avevo lasciata il giorno avanti.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Paventando il suono della mia voce in quel torbido silenzio, accennai con la mano al dormente. Maria senza né guardarmi né muoversi, con voce così sorda che quasi non spandeva suono, disse: «Marcello è morto». Il sentimento per nulla partecipandovi (quelle parole avevano arrestato d’un tratto in me ogni facoltà di sentire) stesi mio malgrado la mano sul capo dell’adolescente, infossato nei guanciali: tepida, leggermente bagnata la fronte, il soffio lene del respiro piegava tratto tratto un lembo del lenzuolo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nell’impetuoso riaffluire di tutto il mio sangue, ero per contraddire al sinistro annuncio, gridare alla madre il suo inganno; ma quella, prima che la parola mi si fosse sciolta sulla lingua, con la stessa voce di ventriloquo, ripeté pacatamente: «Marcello è morto per me». L’adolescente dormì quarantott’ore di seguito, e quando si svegliò, mirando i fiori del soffitto, disse: «Ho conosciuto Dio». Entrato in convalescenza, lo trasportammo nella sala terrena.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Era debole e impallidito. L’abate Chardonnel gli sedé accanto, e con pazienza esemplare s’adoprò a riaccendere un po’ di luce in quella mente oscurata. L’infermo parve uscire a poco a poco dal suo trasognamento.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Mostrava di cedere alla voce cantante del vicario. Questi cominciò a interrogarlo, mise in opera ogni mezzo più ingegnoso a stimolargli la memoria. Marcello in fine, le più volte interrompendosi, framezzando il narrare di lunghe pause, ora accalorandosi sì da rompere l’ordine del discorso, ora allentando la voce in un mormorio tranquillo, rammentò che quel giorno, seduto a tavola, aveva udito un grave rombo che lo fece accorrere alla finestra.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Vide nel cielo un uomo canuto e corpulento che maestosamente navigava, annaspando nell’aria e nuotando con larghe remate delle braccia. Il vento gli piegava la barba sul petto, le vesti, dietro, gli si arroteavano in globi. Uscì a rincorrere il celeste navigatore, ma non lo ritrovò.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Fu avvicinato da un tale, che gli domandò dove corresse. «Cerco Dio che or ora è passato volando» rispose Marcello. Quegli lo considerò con qualche maraviglia, poi disse: «Sono io colui che tu vai cercando».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«No» ribatté Marcello. «Colui era vecchio e vestiva diversamente». Lo sconosciuto sorrise: «Hai ragione» soggiunse.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Per navigare mi ravvolgo in un mantello acconcio. Tira vento lassù, ci si bagna tra le nubi. Porto anche la barba, che mi conferisce certa quale autorità.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Ma vieni con me e sarai convinto». Presolo per mano, lo condusse in una via adiacente. Ai piedi di un muro dal cui sommo spioveva una ghirlanda di fogliame e dietro sporgevano i rami dei mandorli fioriti, gli accennò un panno lucido, giallo, ripiegato per terra e, stesa su quello, una barba di candidissima lana.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Questi sono gli abiti del volo» disse lo sconosciuto, nello spiegare il panno incerato al modo degli impermeabili, e sollevando il posticcio per un filo che ne univa le punte. «Mi credi adesso?». Marcello considerò con maraviglia quegli strani indumenti, ma più ancora la fisionomia lustra e quasi trasparente dello sconosciuto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non trovò che rispondergli e gli parve che, anche trovandolo, non gli sarebbe riuscito pronunciarlo. Si erano incamminati intanto pei vicoli ombrati e sinuosi del quartiere antico e, sempre tacendo, scesero sulle rive della Senna, presso un pontone che galleggiava sulle acque commosse dal libeccio. Il vaporino a ruote filò sul nastro appassito del fiume, tra le zattere attaccate alle boe e le maone tarde cariche di mercanzie, che facilmente si lasciavano distanziare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Traversarono i sobborghi irti di fumaioli che ogni tanto lanciavano lunghi urli di strazio traendoli dagli oscuri visceri delle officine, e di alti casamenti traforati di finestre dove svolazzavano come colombi i panni esposti al sole. Poi, come si furono lasciati dietro la Statua della Libertà e l’Isola dei Cigni, stesa a fior d’acqua come una sirena infiorata, lo sguardo dei due viaggiatori spaziò sulle ville, sui giardini e sulla calma maestà dei parchi reali. Sbarcarono al bosco di Bulogna.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nel traversare la mite foresta popolata non di fiere e di draghi, ma di bimbi che rincorrevano il cerchio, di fanciulle bianche che lanciavano nel cielo il diabolo con impeto di arcieri, Marcello passò di maraviglia in maraviglia: ora scoprendo, nei dolci recessi ombrosi sparsi di suoni sommessi di viole valzanti, dame e cavalieri in gradevole abbandono oziare al coperto di parasoli coloniali; ora sorprendendo dietro i cespugli folti e i sontuosi alberi tremolanti, brillare fugacemente, sul tappeto perfetto del prato sportivo, le casacche variopinte dei fantini. Ma come furono davanti all’ultimo ponte che serra nel suo arco di pietra il corso della Senna, il compagno si fermò e parve cercare la città lontana. «Ho da parlarti di varie cose» disse colui, mirando l’errare lento del fiume per la campagna.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Ma converrà anzitutto allontanarci da questi luoghi minacciati». Passati sull’opposta riva, salirono parimente l’erta del Monte Calvario. Grandi nubi sferiche, cupi vapori armati di fulmini, si erano venuti avanzando da ovest e rotolavano verso la città, sulla quale schiantarono di lì a poco spaventosamente.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Dal sommo del monte i due compagni miravano il temporale. Quante volte nel fosco delle nubi si accendeva il trifido guizzo dei lampi e il tuono seguiva con un rombo metallico che andava sciogliendosi in lungo brontolio, Marcello si serrava, tremando, al braccio del misterioso compagno. Questi, che signoreggiava la tempesta, si chinava sull’adolescente e, contemplandolo con mite sorriso, diceva: «Marcello, hai tu fiducia in me adesso?","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Considera come ho saputo condurti in luogo sicuro dove il fuoco non ti fulmina, la nube non ti copre, la pioggia non ti bagna». Poi, come la nuvolaglia si fu scaricata e un vento giovine n’ebbe rovesciate l’ultime masse dietro l’altura dei martiri, Parigi riapparve a poco a poco, città nettuniana che va riemergendo dal mare. Solo una nebbia leggera continuava a librarsi sulle cupole e le torri, sulla distesa dei tetti lucenti.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E mentre la pioggia discreta e appena mormorante bagnava ancora la città, lassù, sotto il cielo schiarito e il triplice ponte dell’arcobaleno che riuniva gli orizzonti, il singolare amico parlò di cose sublimi. L’animo dell’adolescente si lasciava rapire da un’altalena invisibile, che dalla cruda realtà del mondo lo sollevava negl’ineffabili vortici dello spazio. Quando la voce di quell’uomo tacque, l’aria era tutta rasserenata e nel fondo del cielo brillava il ridere degli angeli.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Allora colui, fissando Marcello con infinita dolcezza, disse: «Il male è scomparso. Vieni: torniamo tra gli uomini». E presolo per mano, scesero nella città.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Erano viandanti che dentro la vasta metropoli si aggiravano come per una selva sparsa di tenebre e di chiari, di frastuoni e di armonie. Una tenerezza invincibile li conciliava. L’amicizia che Marcello sentiva per lui spirava tale un sovrumano fascino, che l’adolescente tutto dimenticò di sé, e l’ombra del passato gli vanì dalla memoria, come ricordo di sogno ingiocondo all’aurora di un giorno felice.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Vissero unanimi per tre giorni interi. Quegli lo condusse tra la gente, nei caffè, ai teatri, per le vie. Di giorno passeggiarono e nelle notti fresche.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Egli parlava di continuo, con voce piana, non mai mutata. Era tanto illuminante ciascuna sua parola, che nella mente di Marcello il buio di grado in grado si schiariva, ogni mistero antico andava dileguando. Nel primo giorno, egli serbava ancora quel sentimento di pietà che gli era stato oscuramente tramandato dalle origini, e che di poi, infuso nel suo animo, lo aveva sempre accompagnato nella vita.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il dì seguente, quel sentimento era vanito quasi, senza che nulla di eguale intervenisse a sostituirlo, lasciando di sé come una immagine leggera, come una forma opaca levata sulla nebbia dei ricordi. Nel terzo giorno infine, che un impetuoso vento ebbe disperse quelle nebbie e il campo dei ricordi si stendeva spoglio come una squallida pianura, il cielo scintillante e spopolato, il mondo senza Dio gli apparvero in una splendida vuotezza. In tanta luce che lo circondava, Marcello si sentì smarrire, il cuore gli si strinse, il pianto gli oscurò la vista.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’animo non gli bastando di sostener da solo quell’angoscia, la volle confessare al suo compagno. Questi s’era fermato, e lo considerava con dolcezza mista a compassione. La prima volta un’ombra di tristezza velava la faccia di quell’uomo singolare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma come l’empito del dolore si fu sedato un poco nel cuore di Marcello ed egli stava per parlare, quegli lo fermò con un cenno e, posatagli la mano sulla spalla, gli annunciò che si dovevano separare per sempre. Era di pomeriggio, nell’ampia piazza che circonda la stazione del Monte Parnaso. Globi morbidi di fumo bianco, salivano lenti nel cielo maturo di tepore dolcissimo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ai fischi delle locomotive invisibili, al rombante passaggio dei convogli sul cavalcavia, i due amici si abbracciarono perdutamente. «Seguimi» disse lo sconosciuto, appena si fu sciolto un poco dalle braccia del compagno, che per la passione accresciuta dal vago timore di perderlo, non sapeva risolversi ad allentare la stretta. «Seguimi» egli ripeté, mentre, lottando quasi, si erano spinti fino all’imbocco della via di Renna, ove colui riescì finalmente a divincolarsi dal furioso abbraccio.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Seguimi» disse una terza volta, e sparì come luce che si spegne. La costernazione in cui Marcello cadde all’improvviso svanire del compagno, gl’impedì di cercarlo tra i passanti che lo urtavano da ogni lato, chi distratto e vagolante, chi diretto a una meta precisa, ma tutti in egual modo noncuranti all’avventura straordinaria capitata a lui, Marcello. Questi però non era stupefatto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La quale mancanza di stupore veniva dall’essere avvenuto in lui, nell’istante medesimo della sparizione, un fenomeno non meno subitaneo e maraviglioso di quella, appieno essendoglisi manifestata la divinità del suo compagno di tre giorni. All’improvviso, abbagliato tuttavia dalla luce della rivelazione, Marcello rivide il Dio umanizzato che, misto alla folla della popolosa via, camminava frettoloso e già distante di alcuni passi. Onde, non per sua propria volontà, sì per impulso di una forza misteriosa che lo moveva suo malgrado, Marcello prese a rincorrere l’amico ricomparso.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Per quanto si sforzasse, non riuscì a raggiungere il fuggitivo: una incolmabile distanza continuò a separarli. Così rincorrendosi, traversarono la capitale tutta. S’inerpicarono su per le vie che mettono capo ai mulini della Butte.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Giunsero ai piedi della basilica del Sacro Cuore. Salirono la grande scalinata. Ma non appena l’adolescente si affacciò al portone di bronzo, una luce vivissima che inondava la chiesa, lo costrinse a sostare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Fermo sulla soglia, tra un glorioso sbombardare di campane, campanelle e campanone, vide il corpo del suo compagno snudarsi dagli abiti come una lama dalla teca, filare in alto come razzo e aprirsi dentro il cavo della cupola, nella quale, capendola tutta quanta, rifulse la figura di Cristo che sfoggiava oro e gemme dal capo in abbandono, e s’additava il cuore fiammante di sangue luminoso. Marcello, sopraffatto dall’estasi, chinò lo sguardo, e nel confuso turbinare dei fosfemi, dietro i dischi violetti che gli sfarfalleggiavano davanti gli occhi, riconobbe per terra gli abiti afflosciati e vuoti, il cappello, la mazza del suo divino amico. Le ultime parole di Marcello si erano spente da un pezzo nella sala, che le ombre della notte andavano a poco a poco invadendo; nessuno di noi si era rischiato ancora a rompere con gesto o voce alcuna il silenzio, che simile a un augusto manto sembrava essersi chiuso per sempre sull’«incontro con Dio», allorché la voce caprigna del giureconsulto ci fece trasalire tutti, come dormienti risvegliati.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Con una pacatezza poco intonata alla specie particolarissima della nostra situazione e degli umori che l’accompagnavano, il magistrato dichiarò doversi urgentemente provvedere all’intervento d’uno psichiatra. Com’era da prevedere, l’indelicato suggerimento dell’ateo non incontrò l’approvazione di nessuno, ma solo un gelo sparse in mezzo a noi. «Al diavolo il vostro psichiatra» gridò il venerabile signor Lemauzy, scattando dalla sedia con tanta furia, che lì per lì paventai non volesse scagliarsi sull’incauto e strangolarlo.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Quanto a noi, facemmo le viste di non aver né pur sentito il consiglio di Lafont, grati alle ombre che nascondevano la nostra indignazione. Per converso, alcune parole pronunciate dal bretone, furono accolte con segni di riverente approvazione. «Il miracolo capitato al mio giovane padrone» disse quel savio, nel collocare la lampada accesa dentro il vascello di bronzo, che come un astro familiare strapiombava sulla tavola del convivio «è cosa troppo sovrumana per cadere sotto il giudizio di noi uomini».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«E laici» si affrettò a soggiungere l’abate Chardonnel, con un’ombra di dispetto. «A maggior ragione» confermò il domestico, cedendo senz’altro il terreno al temibile avversario. Dopo di che, il previcario di Santa Genoveffa al Monte, unico qualificato di tutti noi a pronunciarsi in questioni di siffatta natura, disse che la discesa del Signore sulla terra preludeva a qualche prossimo avvenimento o lietissimo o infausto, portentoso comunque, ch’era per accadere.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non solo addivenni quanto a me all’opinione dell’abate, ma vi aggiunsi il miracolo di cui a mia volta ero stato testimone alcuni giorni prima, quando sul tetto del teatro dell’Opera, la sera che vi si rappresentava il Giuseppe di Riccardo Strauss, avevo visto vigilare Fantomas col mento nella mano, la maschera che gli sbarrava il volto, un pugnale insanguinato tra i denti. «Il suo non è un miracolo» interruppe la signora Genoveffa Huguet, la cui scienza non andava oltre i romanzi polizieschi, ma in quelli era vastissima e potrei dir totale. «Perché no, signora mia?» domandai.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Perché Fantomas,» ella soggiunse «non è un santo, per quanto io mi sappia, ma un brigante». «Non importa» disse l’abate Chardonnel. «Iddio compone i suoi miracoli a seconda della natura, delle qualità, fino delle preferenze di coloro cui degna rivelarsi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Vuol dire che se Iddio si è rivalso di colui che voi chiamate il brigante Fantomas per toccare con la Sua grazia il nostro amabile signor Savinio, è perché avrà riconosciuto nel signor Savinio stesso un che di brigantesco e di per così dire fantomatico». Il sostituto procuratore della Repubblica mi batté fraternamente sul groppone, come per dirmi: «Lei è dei nostri». Ma Chardonnel, fermatosi appena quel tanto da espellere la saliva che dopo ogni periodo un po’ lungo gli si aggroppava nella gola, ispiratamente continuò: «Non tutti i miracoli si compiono con intervento di santi e di creature celestiali.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","A fine di convincervene, signora Huguet, vi basti considerare che miracoli non sono solamente quelli che la Chiesa annovera dal principio del Cristianesimo trionfante in qua, ma gli altri ancora che risalgono ben oltre la nascita terrena del Dio giusto. E poiché siamo accertati ormai che anche i più antichi miracoli si compievano per impulso di quello stesso autore che e voi e io e tutti noi adoriamo...». «No!» urlò il sostituto, scattando in piedi, come se gli avessero appiccato il fuoco sotto il copioso sedere.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Tutti è falso. Vi risponderò come Socrate, signor abate: tutti no, giacché io dissento. Basta una voce contraria, perché l’unanime consenso sia rotto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Quanto a me, non adoro che la Verità». Ci guardammo l’un l’altro con imbarazzo, tacendo. Ma nel silenzio che si era steso sull’invettiva di Lafont, una voce, come canto di usignolo in plenilunio d’agosto, si levò d’improvviso, sottilissima, precisa e disse: «Monsieur le procureur est un couillon!».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Fu un momento difficile, angoscioso, teso, come quando gli acrobati, sospesi nel vuoto a un filo d’argento, anche l’orchestra tace. La testa spiritata del nano si rimbucò dietro l’uscio socchiuso, ma fuori di me, altri nessuno la vide. Quanto al magistrato, scagliò intorno gli occhi sfolgoranti di rabbia, poi, mugghiando come una bestia, urlò: «Chi è stato?...","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Chi ha parlato?». L’abate Chardonnel, levatosi in piedi e puntando l’indice contro il soffitto, solennemente rispose: «Colui che avete offeso!». Passò un po’ di tempo, tardo come l’attesa del castigo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il procuratore si era ristretto in un angolo del divano, di dove ostinatamente guatava di là dalla finestra, sebbene nulla apparisse, per la notte che intanto era scesa totale e foltissima. In mezzo a noialtri che lo circondavamo, l’abate Chardonnel riprese a parlare, ma con voce più bassa, in osservanza alla confusione dell’ateo. «Siamo accertati» ricominciò il vicario «che anche i miracoli più lontani s’ispiravano a quel medesimo Dio che noi conosciamo e adoriamo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Siamo accertati che quante volte Egli voleva prodursi alle Sue creature tuttavia sgraziate, soleva rivalersi di segni e di prodigi compatibili con lo stile idolatra del secolo; di false divinità persino, le quali, come l’istrione che terminato lo spettacolo sveste il manto del rege e ricompare in giacca e bombetta, fece decadere di poi a fine di mostrarne l’inanità. Non è neppur da dubitare dunque che Lui e non altri suscitò il prodigioso riso nella statua del Giove olimpio in quella che i manovali l’andavano rimovendo, per annunciare la prossima morte dello scellerato Caligola; Lui che spinse le silenziose coppie di leoni a passeggiare notturnamente le strade di Roma, nell’infausta vigilia della congiura di Bruto; lui che per oscuri segni, per illuminazioni portentose, ispirò la Sibilla tiburtina; lui che al divo Platone dettò quei sicuri vaticini, che l’egineta rese manifesti l’uno nella Politia, l’altro nel Fedone». «Ma come mai Iddio, nella sua infinita bontà, lasciò per tanti secoli le Sue creature private della sua adorabile conoscenza».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Eh!...» rispose Chardonnel con sospiro lunghissimo, onde noi dubitammo che l’entità dell’abate, già per se stessa poco corposa, non avesse a interamente svuotarsi e trasformarlo in silfo o in altrettale creatura aerea. «Le operazioni del Signore sfuggono al giudizio fino dei più savi». «Ha una sua politica» intervenne a dire Lafont che, facilmente dimentico per sua natura, si era venuto novamente ad aggregare al nostro gruppo.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","L’abate levò sul procuratore uno sguardo severissimo, ma quegli nondimeno continuò: «Egli conosce, ad esempio, che gli uomini non sono da esser trattati in troppa confidenza, il che tornerebbe a scapito della sua personale podestà». «Sicuro!» replicò l’abate, mostrando di rassegnarsi all’opinione dell’oppositore, al modo di taluni pugilisti scaltri, che di fronte a un avversario tempestoso, gli si appiccicano addosso e ne rendono vana così la furia. «Iddio ha una sua politica particolare, più spaziosa di ciò che questo vocabolo significa per noi, ma politica.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Egli non si palesa troppo, non si rivela subito: aspetta che il momento sia propizio, matura la fede nei designati al miracolo». Tacque un momento, si gargarizzò e, poco stante, riprese: «Voi, signora Constant, ne avete una chiara testimonianza nel come Egli si comportò col vostro figliolo. Mi spiego: nei tre giorni della divina convivenza, Marcello esaurì al tutto le sue facoltà adorative.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ogni nozione del divino svanì in lui; vi subentrò un’amicizia tenera, un dolce attaccamento: sentimenti purtroppo umani, perché Iddio se ne possa contentare. Ora, che fece Lui? Scomparve, e mercé quella sparizione, la Sua divina qualità rifulse novamente e appieno nell’animo del nostro avventurato amico».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Ciò che mantiene viva la fede» disse Armando Lemauzy «è la terribile distanza che ci separa dall’adorabile presenza del Signore». La vedova taceva, pensierosa. «Sono del vostro stesso parere, signor vicario» soggiunse il nonno.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Il miracolo di cui Marcello fu il felice testimone, costituisce un avvertimento prodigioso; prelude a qualche fatto gravissimo che sta per accadere». «Aspettiamolo con serenità e con coraggio» disse Chardonnel. «Aspettiamolo» ripeté Lemauzy.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Certo è che la Francia non potrà continuare per la via che ora percorre». E rivolgendosi al nipote, domandò: «Non ti ha predetto niente sulla Francia, Marcello?». Ma l’adolescente si era sciolto in un profondo sonno di sfinimento, e, lievemente boccheggiando, sorrideva a chi sa mai quali visioni innocenti.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Il marcio è salito al cuore della Nazione» soggiunse la voce attutita del nonno. «Pavento per gli increduli, per i corrotti. I Francesi son finiti».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La frase del vecchio fu rotta da una risata stridula del magistrato, che sull’aria dei Lancieri cominciò a canticchiare: Si le vieux gaulois n’a plus de voix voix voix, Il a du moins moins moins Un instrument charmant; Car mïeuz qu’aucun il exécut’ cut’ cut’ Les airs les plus connus Avec le trou d’ son... Prima però di pronunciare il vocabolo rotondo che chiude la rima col penultimo verso, pudicamente riattaccò il motivo col fischio. Maria non si curò di confondere l’irriverente, e solo come madre implorò: «Di grazia, signor procuratore, canti più piano per non destare il mio povero bimbo!». Ma il sacrilego, cacciati i pugni nelle tasche, era già uscito dalla sala.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Guai a noi!» sufolò la voce infantile del nano, in un meriggio dei primissimi d’agosto. «Il furore di Dio è scoppiato tremendo». L’allarme sparso dal minuscolo bretone, non produsse nessuna alterazione negli abitatori della casa ispirata.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Dal giorno che l’adolescente ci aveva messi a parte della sua mirabile avventura con Dio, noi tutti vigilavamo l’evento in una tesa, ininterrotta aspettazione. Ma il vecchio Lemauzy non l’intendeva a quel modo. Iddio, anziché mostrarsi furibondo, manifestava a lui una benevolenza senza eguali, che dopo l’onta e il dolore della disfatta, gli concedeva sul tardi della vita la tanto sospirata gioia della riscossa.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Sul finire di tali parole, il veterano, tutto ripulito e agghindato, marciò gagliardamente alla finestra, e nell’onda sonora che saliva dalla popolosa via, piantò la bandiera sul davanzale. Il vento afferrò il drappo tricolore, lo spiegò, lo animò, ne fece cosa sua, perché in quel giorno un eroico vento correva il cielo, la terra e il mare del popolo risorto, e in mezzo al vento, larghi e tonanti cori passavano cantando: «Rimbomba un clamore lontano: È Pallade terribile, eversore di città». Non appena l’annuncio della dichiarazione di guerra ebbe traversata la capitale, questa, in una primavera subitanea e fuori tempo, si tinse di bandiere.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Malgrado quei colori festosi, mentre la plebe messa in timore da non so quale minaccia di sterilità assaliva gli spacci di derrate alimentari, la gente ricca allarmata da non so che minaccia d’immiserimento, assaliva gli sportelli delle banche. Né il pericolo che impendeva sul patrio suolo, né le fraterne voci della guerra e della morte, erano bastate a far dimettere quelle cure più vili. Ma come stupirne?","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Plutos giace in braccio della mansueta Irene, onde, fuggitasi costei, toccava ai magnati, ai plutocrati, ai signori dell’oro provvedere alla salute del prezioso pargolo. Nelle aule scolastiche, dentro le auguste sedi dell’alma scienza, onde lei, la dea, era stata scacciata dal nuovo e marziale padrone, sorsero come per incanto i tabernacoli dell’arruolamento volontario. Ivi, simili agl’incorruttibili giudici dei tribunali rivoluzionari, sedevano gravi e funebri e corvini personaggi, che dal sommo delle cattedre fasciate con drappi tricolori, dispensavano sentenze di vita e di morte.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Armando Lemauzy, unitamente ad altri suoi coetanei, tra i quali il noto romanziere Anatolio Francia, fu tra i primi ad affrontare il giudizio dei funebri e gravi e corvini dispensieri. Questi però, ben gramo stimando l’utile che il braccio del mio ospite avrebbe recato alla Patria, la generosa sua offerta, al pari di quella del noto romanziere Anatolio Francia, benevolmente ma inesorabilmente respinsero. Il veterano ritornò nella casa ispirata, col fare tra pauroso e avvilito di uno scolaretto bocciato.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Traversò lentamente l’androne, tastando i muri. Tentò il battente dell’uscio, con la cautela del ladro. Entrò nella sua propria dimora come in casa di nemici, quasi venisse per rubare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non osò levare gli occhi sulla faccia di nessuno. Si fermò presso la soglia, il mento sul panciotto. E solo quando sua figlia, la signora Constant, allarmata da quello strano contegno, prese a incalzare il babbo con premurose e insistenti domande, questi, bimbo cui si strappa la confessione della colpa parola per parola, e il suo tentativo di partire volontario ci confidò, e il responso degli iniqui giudici.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Fatta l’amarissima confessione, una luce di sollievo chiarì i volti dei presenti, la quale tuttavia affoscò maggiormente l’umore del vecchio patriota. Marcello gli si avvicinò, e col labbro che gli tremava: «Nonno,» gli disse «tu il tuo dovere l’hai già fatto. Oggi tocca a noi».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Armando Lemauzy alzò gli occhi e considerò il nipote. I segni di una grave maraviglia gli spianarono la faccia. In quell’adolescente barbato appena di lievissima lanugine, egli avvisò qualcuno che fino allora gli era rimasto ignoto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La prima volta sentì in modo chiaro il nesso ineffabile che, traverso due età, protraeva la parte migliore di lui, Lemauzy, nella generazione nuova ond’egli si credea sbandito. Sentì rivivere l’animo suo antico in quello del nipote, neutro e casto tuttavia come l’innocente cielo di un’alba estiva, ma che l’avvenire greve di fati avrebbe di lì a poco variamente colorato con tinte o fosche o gioconde. Il veterano, non ben sapendo ciò che si faceva, come compiendo un gesto di demenza, afferrò la mano del giovine, forte la strinse con ambo le sue, poi, senza proferir parola, disfrenò la gola a quel pianto debole dei vecchiardi che, pur scorrendo quasi privo di lacrime, pur sonando secco come un sussulto di tosse, è tanto più triste e disperato del pianto di qualunque altra età.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","I sentimenti che in quell’istante medesimo ruppero nell’animo di Marcello, non erano né meno strani né meno nuovi di quelli del vecchio Lemauzy. Se costui, anziché afferrare e stringere la mano del nipote, lo avesse come le altre volte abbracciato e baciato e carezzato, l’adolescente non avrebbe conosciuto quei sentimenti nuovi, e non altro se non l’intenerimento abituale, l’affetto solito tra nonno e nipote, le vecchie dolcezze familiari si sarebbero ridestate in lui. Ma poiché prima di quel giorno, Armando Lemauzy e Marcello Constant non si erano mai stretta la mano; poiché le loro mani non si conoscevano, poiché le loro mani ignoravano gli effetti del reciproco contatto: quell’unirsi delle palme, quel gesto che rompeva con le abitudini e con la tradizione, quell’atto che stabiliva tra i due uomini rapporti del tutto nuovi e ben dissimili dagli usati, quel gesto che iniziava una relazione non più di nonno con nipote, ma di amici, ma di sodali, ma di uomini di condizioni uguali; quel sentirsi afferrare la mano, e assieme il vedere per la prima volta piangere il nonno, stranirono a tal segno l’adolescente, che tutto il passato gli fuggì in un baleno dalla mente, si trovò staccato dalle memorie e dalle consuetudini che silenziosamente ci sorreggono.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Per una nostalgia rovesciata, Marcello non vide più innanzi a sé se non l’avvenire denso di cose ignote ma bellissime, dolci e assieme amare, chimeriche al par dei sogni che la fantasia ci promette; sciolto si sentì dai pudori, dalle vergogne, dai ritegni che fino allora avevano ristretto nel suo cuore i sentimenti. Si sentì invaso anche lui da una generosa demenza, levò in alto la sinistra, l’agitò come un’ala, girò attorno uno sguardo divampante, gridò: «Viva la Francia!» e, soffiate via in quel grido tutte quante le forze, buttò le membra sul divano e sciolse in pianto: in un pianto generoso come una lacrimante gioia. L’adolescente piangeva ancora e sussultava tra i cuscini, quando Lafont entrò nella sala.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Il procuratore era stravolto e trafelato come il nuncio di Maratona. Tuttavia egli né il braccio levò né disse: Abbiamo vinto!, ma si afflosciò sopra una sedia, e lasciando cadere la testa nelle mani che la ricevettero come un preziosissimo dono, sordamente mormorò: «È fatta!». Davanti la parola disperata del procuratore e la sua mimica non meno disperata, i membri della famiglia Lemauzy-Constant s’irrigidirono in un contegno calmo, solenne, religioso.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Lo stesso Marcello, che all’apparire di Lafont si era turbato, si eresse di scatto, ricacciò i singulti nella gola, stette immobile e attento, come lo scriba egiziano. Non appena l’incauto procuratore si fu accorto di quella muta e generale rampogna, risollevò il capo e cercò di comporsi alla svelta un atteggiamento adeguato alla stoicità dell’ambiente. Quel dramma brevissimo e senza parole non era sfuggito a nessuno, ma la sola signora Huguet ebbe la malvagità di non lasciarlo profondare in un pietoso silenzio.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Fingendosi premurosamente incuriosita, disse al magistrato: «Mi sembrate turbato, signor Lafont, molto turbato». «Io? no... no...» bofonchiò lo sventurato.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Che volete!» ella seguitò. «Bisogna sapersi adattare, accettare la sorte quale Iddio ce la manda». Sperammo che la signora Huguet si fermasse.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma essa domandò ancora, come una pia donna che interroga un infermo: «Vi dispiace forse di partire?». Il procuratore fu lì lì per afflosciarsi un’altra volta sulla sedia, e novamente cedere la testa al sostegno delle mani. Quanto a noi, che a tutta prima non avevamo interamente vagliata l’insidia nascosta nella domanda della signora Huguet, la rilevammo poco dopo quando il procuratore, incalzato dalla sua inesorabile torturatrice, dové confessare che, avendo i piedi dolci, era prosciolto da qualunque obbligo militare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Grande era l’allarme, la frontiera minata ovunque. Interi reggimenti di dragoni galoppanti verso la Lorena, saltavano in aria appena traversato il confine, come altrettanti turaccioli di spumante. Il popolo parigino era in tumulto di vendetta.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Nello sfasciare il «Caffè Viennese», la turba dei sanculotti e delle petroliere si persuase di aver operato un simbolico saccheggio del castello imperiale di Schoenbrunn. Ugualmente assaltati e messi a ferro e a fuoco, tutti i forni che sulle insegne si dichiaravano fornitori di pane viennese. Ma che poteva la rappresaglia plebea contro l’implacabile ferocia, contro l’astuzia satanica del nemico?","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Allibirono i cittadini alle gesta del mostruoso Maggi: l’uomo delle minestre in dadi e del latte umanizzato, spargeva bacilli di morbi spaventosissimi. In una notte tutti i lattonzoli della capitale perirono di mala morte, e il corrotto della città richiamò a quanto è detto nell’Esodo, intorno alla settima piaga mandata dal Signore agli Egizi. Correvano voci di sommosse popolari, di ribellioni alla legge, di attentati anarchici.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Scoppiò un grido: l’assassinio di Jaurès. Sinistro presagio! Spie si annidavano in ogni dove: molte, camuffate da generali, inquinavano gli stabilimenti militari come i vermi la carne morta, le fortezze, i corpi d’esercito, fino gli stati maggiori e lo stesso ministero della Guerra, rocca suprema e sacrosanta della difesa nazionale.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Che più? Sui terrazzi di alcuni sontuosissimi alberghi, levati come castella intorno all’Arco di Trionfo, segreti apparecchi radiotelegrafici comunicavano di minuto in minuto alla Wilhelmstrasse, le mosse più gelose dell’esercito francese. Nidi di bombe, grumi di altrettali arnesi diabolici, giacevano nei sottosuoli di ogni abitazione.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","A un gesto del barone von Schoen, di colui che volpescamente prolungava la propria dimora nella sede dell’Ambasciata Germanica, Parigi tutta quanta sarebbe spruzzata in aria, in una apocalittica pirotecnia. Lafont, geremia in giacca e bombetta, andava in giro profetando la rovina della Francia. Ma i moti dei popoli, il loro agitarsi, le loro passioni sono altrettanto inesplicabili, quanto le misteriose commozioni della natura, il suo repentino sconvolgersi, il suo placarsi non meno repentino.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non so quale voce di conforto ritemprò gli animi, quale gagliardo vento soffiò per la nazione tutta e tutta la risollevò: so che alla sfiducia subentrò la fiducia, all’abbattimento la forza, alla fiacchezza l’azione. So che le speranze, dallo squallido passimento in che s’erano piegate, d’un subito rifiorirono come steli miracolosi. La stessa realtà, istigata da quel rinascere di lieta fede, si adoprò a giustificarla.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Le notizie felici si affollarono sui fili del telegrafo, onde, ineffabili messaggeri, si sparsero nelle città e nelle campagne, e, per le strade risonanti del Nord e dell’Est, accompagnarono i folti eserciti in marcia. Prima di sedere a tavola, prima o di guardare o di salutare alcuno dei presenti, l’abate Chardonnel fissò me e mi sorrise. Il previcario di Santa Genoveffa al Monte non era venuto quel giorno nella casa ispirata, se non per guardarmi e offrirmi quel sorriso.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Per un leggero tumulto sotto la tunica nera, indovinai ch’egli mi recava il suo dono di lontano, traverso percorsi lunghi e forse faticosi, come delicato fiore che si teme non si avvizzisca per istrada. «Il vostro Ambasciatore» mi disse il messaggero del sorriso «ha tenuto a comunicare personalmente al nostro governo, che l’Italia non volgerà le armi contro di noi». «Vive l’Italie!» gridarono a una voce i presenti, rizzandosi in piedi e salutando in me la generosa nazione, il bel paese, il dolce suol ove il sì suona.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ora, sia perché quella dimostrazione mi riescì del tutto inaspettata, sia perché ha sempre difettato in me la prontezza diplomatica, non seppi e forse non pensai neppure a rispondere all’augurale clamore de’ miei commensali, con una allocuzione ispirata al fuoco patriottico. Tacendo però, come colui che tace perché troppi pensieri gli affollano la mente quali la bocca non trova modo di dettare, m’inchinai davanti al piatto in cui materie indeterminabili si spappolavano dentro una brodaglia fumigante, e con breve inchino ringraziai in nome dell’Italia. Ma lo sguardo a me, il sorriso, la comunicazione dell’onorevole Tittoni, non costituivano l’intera somma delle sorprese che il vicario di Santa Genoveffa al Monte, quale il san Nicola della vigilia natalizia, aveva recato quel giorno alla mensa della casa ispirata: molti altri doni si aggiungevano a quelli, che vennero a maggiormente avvalorare la cavalleresca determinazione dell’Italia.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Era tra gli altri il gesto altamente significativo della guarnigione di certo forte savoiardo, che voltò siffattamente i pezzi, da far loro mostrare le culatte alla Francia. «Bravò! bravò!» esclamò Armando Lemauzy battendomi sul ventre col dorso della mano, in un improvviso sfogo di quella familiarità impudica, che i momenti di gran letizia nazionale rifecondano.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Del resto, era da prevedere» egli soggiunse. «Non è trattato, stipulazione, alleanza, che possano impedire a un popolo libero, di obbedire ai propri sentimenti. La Triplice?","NO"
"Savinio_Alberto-La_casa_ispirata-1925","Savinio Alberto","La casa ispirata","1925","un paradosso! Italiani e Francesi traggono da un medesimo ceppo, vincoli di sangue li uniscono». «Cesare è furibondo» disse l’abate Chardonnel.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","«Sfido io!» replicò il veterano. «Voi mi conoscete. Sono povero, modesto, infelice.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Pure, che posso dirvi? per tutto l’oro del mondo, non mi vorrei trovare nei panni di Guglielmo». E il vicario: «Sapete che cosa ha telegrafato costui a sua maestà il re Umberto?».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Vittorio Emanuele» suggerii. «Vittorio Emanuele» corresse frettolosamente l’abate. Tutti tacevano, aspettando.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il vicario pronunciò: «Vincitore o vinto, non dimenticherò mai tuo tradimento». La signora Huguet, sicura d’interpretare l’ansia comune, sommessamente domandò: «Che cosa ha risposto sua maestà il re a quell’infame?». E nel non specificare la precisa qualità di Vittorio Emanuele terzo, trasparì nelle parole di lei come una secreta intenzione di non particolarmente nominare il Re d’Italia, ma l’entità astratta del Re, sì da implicarvi un ideale e ipotetico re di Francia.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Re Vittorio» continuò l’abate «ha risposto: Iò non possò tradiré il mio populò». Un mormorio di ammirata approvazione chiuse le parole dell’ecclesiastico. I commensali indugiarono un po’ con le forchette in aria; poi quelle armi pacifiche furono novamente calate nei piatti, le ganasce ricominciarono ad una ad una a lavorare, il pasto continuò in un austero silenzio.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Alcune sere dopo, Marcello rientrò nella casa ispirata vestito da piou-piou. Portava i calzoni rossi, e benché fosse piena estate, un cappottone di lana turchina, con al sommo delle braccia le spalline arrotolate a modo di rocchetti. Le dita dell’adolescente, di cui le sole falangi estreme sporgevano dalle maniche stralunghe, reggevano per la visiera un berretto piatto di fantaccino.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Quel novissimo milite emanava, come un emporio di mercanzie varie, gli odori misti del panno, del cuoio, della tela greggia e del grasso per gli stivali. Con la sinistra mano si premeva sul petto l’abbondante stoffa del pastrano, come una bagnante che intorno al collo si serra l’accappatoio, quasi la sua nudezza fosse in pericolo, quasi il panno avesse a crollare, lasciando scoperti i misteriosi frutti del seno. Scomparsi i riccioli, le ciocche, le onde capillari, la testa dell’adolescente, quale un arbusto potato di fresco, rotonda come un manubrio, completamente rapata, sembrava leggera, fragilissima, simile alla testa di un giovane criminale, simile a quella di un demente.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","I margini dei capelli, come scuffia aderentissima un poco più bruna della pelle, segnavano un triangolino basso a mezzo la fronte, quindi e da ambo le parti si dipartivano componendo due archi esattissimi intorno le tempie, scendevano un poco sulle gote, giravano dietro le orecchie, infine si riunivano in altra punta, che al modo di vermiciattolo, dormiva nel solco della nuca. Quantunque pallido, Marcello appariva armato di quella calma ostinata, che nei linfatici è ben più tenace che nei temperamenti sanguigni. Era in lui quel che di risoluto, di testardo, d’impenetrabile chiude talvolta la faccia dei moribondi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il cappotto troppo ampio, le cui spalle scendevano fin quasi ai gomiti, i calzoni più volte rimboccati, le scarpe enormi e collinose, il bavero, largo come un fonte battesimale, onde l’esile collo e la testa spoglia sporgevano simili a quelli di un uccelletto implume, più che vestirlo, ingombravano il corpo di Marcello: sotto la spoglia militaresca, questi dava idea d’essere nudo. Benché sgraziati e funebri in sé, gli abiti che portiamo, con lo sposare le linee del corpo, vengono quasi a costituire una parte integrante di questo, una rivestitura naturale, una cute insensibile ma solida e sicura, che, salvo il viso e le mani la cui esposta nudezza non usa suscitar pudori, al tutto protegge e neutralizza le nostre forme. Sotto quei panni abbondantissimi e solo in piccola parte riempiti dalle membra, sotto quegli abiti inusuali all’uomo che a mala pena li reggeva, s’indovinava il corpo magro, delicato dell’adolescente, così come il corpo di uno che giace in letto più facilmente si lascia indovinare, che non quello dell’uomo in piedi e vestito.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nel mirare il mio giovane ospite in quel modo trasformato dall’infelicissimo paludamento, amaramente ricordai l’ignudo cadavere di un giovane annegato, veduto non so né quando né dove, steso sopra una panca e ravvolto, non più come una creatura umana ma come un oggetto rotto e disutile, dentro una rozza coperta di scuderia. Lo stesso Marcello sembrava turbato da quella impressione di nudezza. In ogni suo movimento, in ogni suo gesto, trasparivano e l’impaccio e il fastidio e la tormentosa preoccupazione di chi si sente esaminato e privo di difese.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E poiché non mi sfuggì il suo timore che da un momento all’altro quei panni avessero a cascargli di dosso, egli non più il cadavere dell’annegato mi rammentò, ma una Frine singolare e mascolina, un Frine ignudo davanti agli areopagiti, il volto coperto con le braccia. Oltre di ciò, quel che di delicato, di sessualmente ibrido, di ermafroditico avevo le più volte rilevato nell’adolescente, ora più che mai affiorava per il contrasto con la rusticità dell’abito. Ritrovavo in Marcello l’aspetto inquietante, anfibio e oltre a tutto antipatico, della donna vestita con abiti maschili.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Provavo nel mirarlo una ripugnanza, una compassione eguali a quella che m’ispirano sia talune canzonettiste che affrontano la ribalta vestite da soldati, sia quei contralti che in alcuni melodrammi rivestono la parte dei paggi, come l’Oscar nel Ballo in maschera, sia la Gilda quando nell’ultimo atto del Rigoletto si aggira intorno alla casa di Sparafucile con gli stivaloni e la cappa del bravo, sia infine quelle donne che ai giorni nostri usano il pigiama coi calzoni. Questi attributi eterogenei che, pur appiccicati alla persona, nullamente combinano con essa, codeste acconciature spurie che tutte assieme vengono a comporre come la uniforme tipica del tribadismo, col mettere in maggior rilievo quel che di malato, di canceroso è nel sesso della femmina, suscitano una impressione fastidiosa e assieme ridicola, un osceno contrasto, come un cappello di donna sul cranio di un senatore, come un orinale nel mezzo di un salotto. Quanto a me, le donne coi capelli corti mi hanno sempre fatto l’effetto di creature o inferme o mutilate, richiamandomi altresì al ricordo losco e turbatore dell’androgino.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E poiché stimo che nemmeno le antiche e decantate virago, le vergini bellicose, le amazzoni monomaste riuscissero a vincere codesto aspetto doloroso e inquietante, alle gesta delle Pentesilee, delle Bradamanti, delle Giovanne d’Arco, delle eroine di ogni sorta e di ogni tempo, non altrimenti mi accade di pensare, se non con un sentimento misto di schifo e di pietà. «Sii forte» disse il vecchio Lemauzy, abbracciando il nipote e stirandogli con la mano le pieghe del cappotto. «Vedrai, sarà cosa di poco: una faccenda da sbrigarsi alla svelta.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","I Prussiani li conosco come le mie tasche: o scappano o s’arrendono. Nous les aurons!». La vedova posò le mani sulle spalle del figliolo.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Lo baciò, fece per parlare: non le riuscì, ma non la vidi piangere. Dal tragico ritorno di Marcello in poi, madre e figliolo non si erano mai più riconciliati. Si stavano divisi e soli, chiusi ciascuno nei pensieri propri e nel suo proprio amore.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E adesso ancora, in quel saluto, forse l’ultimo, una incolmabile distanza continuava a separarli. Marcello era orfano di padre. Questi, da quanto mi aveva riferito l’abate Chardonnel, era morto molti anni addietro non so più in quale colonia africana, né ben ricordo se di piombo, di zagaglia o di febbre gialla.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nella sala da pranzo, al sommo di una mensola perpetuamente fiorita, sovra un piccolo altare composto e amorevolmente curato dal doppio culto della vedova e del figliolo, riposava la fotografia del defunto. Egli figurava in abito di cacciatore, la destra sulla bocca della carabina, l’elmo di sughero in capo, sopra uno sfondo di vegetazioni serpentine e mostruose. Dietro di lui vigilava un negro altissimo, simile a un genio tenebroso, simile al fantasma che sorse ad ammonire Bruto nella vigilia dell’ultima battaglia.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non conoscevo nient’altro di lui. Quante volte m’ero rischiato di domandarne sia alla vedova sia ad Armando Lemauzy, mi era sembrato che costoro schivassero dall’informarmi. Assicurato infine che il ricordo del morto ridestava nella famiglia Lemauzy-Constant un oscuro imbarazzo, venni nel convincimento che Marcello era una creatura spuria.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Al quale convincimento non tanto addivenni per quel che di vago, d’indefinibile, di misterioso circondava la figura del cacciatore (che da su la carta ingiallita della fotografia sogguardava i vivi con uno sguardo appassito e d’altri tempi, con non so quale mestizia nel volto, con non so che aria di dolcezza sconsolata, quasi di fra le vegetazioni selvatiche, d’accanto quell’ignudo e bruno genio sospirasse con amarissima nostalgia ai cari fantasmi di cose e di persone perdute, quasi ricordasse una felicità onde crudelmente si era dovuto allontanare) quanto perché nell’aspetto medesimo dell’adolescente e fino in taluni segni fisici, avevo riconosciuto i precisi segni che distinguono i bastardi: quegli indizi sparsi come velature leggerissime sulla persona, sul volto, sulle mani: simili alle diversità di luce che distingue sguardo da sguardo: simili alla particolare espressione, all’abito, alle maniere che ogni individuo rispecchia dal suo proprio modo di pensare, dalle sue qualità mentali, dai costumi ancora in che è stato educato, fino dal mestiere che esercita. Quanto al volto di Marcello, oltre che l’ombra della colpa paterna, oltre che il segno della predestinazione sicura che inesorabilmente traeva il giovane a espiare quella colpa, vi traspariva l’attonito pallore onde si grava il volto della femmina sedotta, che dalla sua prima sommissione al maschio, e lo spavento trae e l’acre sapore della voluttà. E poiché dal viso stesso della madre – sebbene ella volgesse già al declinare del suo autunno – non era spento ancora l’amaro fascino del violo patito (tanto che se talvolta inaspettatamente m’imbattevo in lei, credevo ravvisare la Medusa che, sciolta da Nettuno, si riaffaccia sul prònao del tempio di Minerva), poiché indugiava tuttavia negli occhi di Maria l’angosciata, la dolce maraviglia della donna che per la prima volta avverte in sé le oscure conseguenze dell’amplesso; io, questi segni confrontando con quelli che stranamente rilevavano sul volto dell’adolescente, ne derivai l’origine di quella enigmatica e più che naturale affinità, onde il volto della madre e quello del figliolo si confondevano in un solo e medesimo volto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Una siepe lucida di baionette vietava l’ingresso della stazione. L’onda patetica dei congiunti mareggiava tratto tratto verso quella barriera, vi urtava contro e ogni volta veniva respinta come una turba disperata ma imbelle. Durante gli ultimi addii, me ne stavo un po’ in disparte dal piccolo gruppo che si stringeva intorno all’adolescente.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","I saluti, gli sguardi, le parole che tutti ripetono ma cui nessuno crede, tornavano insistenti fra coloro, come battute e repliche di antichissimi riti. Marcello, irto di armi, carico di arnesi e di suppellettili, sembrava l’uomo orchestra in viaggio per qualche musicata campestre. A un lontano fischio del vapore, rispose lo squillo di una tromba.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il giovane milite mi corse incontro con un grande scampanare di latta sbattuta, e nello stringermi la mano gridò con aria di sfida: «Arrivederci a Berlino!». «Se mai a Vienna» replicai. Quegli mi fissò con l’occhio destro, mentre il sinistro, la cui pupilla era lievemente deviata all’infuori, mirava non so quale misterioso oggetto dietro a me.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Se in quell’istante sentii un così grave rammarico dall’avere crudamente distinto le diverse mete dei nostri miraggi patriottici, non fu tanto perché ripensavo alle mie parole, quanto per la sconsolata perplessità che mi parve scorgere nel doppio sguardo di Marcello. «Sì, a Berlino» gridai a mia volta, col generoso slancio che ispira a noi l’aspetto della pietà. Magnanimo mi sentii: sognai d’essere il padrone della capitale prussiana, e offrirla al furore del mio giovane amico.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Ma questi, fenduta l’onda patetica, già si allontanava oltre la siepe delle baionette. Mi sollevai sulla punta dei piedi, ripetei più forte: «A Berlino!». Forse Marcello udì la mia voce, ché, pur senza fermarsi, voltò la testa verso di me.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ma poiché non mi mostrò se non il sinistro lato del viso, e il suo occhio difettoso non riuscì a incontrare i miei ma divagò altrove, lontano, non so né dove né su chi; io, nell’istante in cui per l’ultima volta vedevo Marcello, sentii che tra lui e me era avvenuta una insanabile rottura. L’adolescente era scomparso. L’onda ululante dei rimasti, che come prigionieri anelanti alla libertà vieppiù premeva contro l’infrangibile barriera, aveva sommerso i pochi membri della famiglia Lemauzy-Constant.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Me ne ritornai solo, lentamente, per le vie che dalla stazione dell’Est scendono al fiume, indi salgono verso il colle di Santa Genoveffa. Cercavo di distrarmi, cercavo d’interessarmi ai vari spettacoli della strada, all’aspetto desertico e spettrale della città armata in una invisibile ma ostinata difesa. Invano: non riuscii nemmeno per un secondo a disciogliermi dall’ossessionante persecuzione dell’occhio sinistro di Marcello, di quella pupilla che, pur non mostrando di vedermi, mi guardava.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Rientrato nella casa ispirata, e sospinto con la titubanza di uno che penetra l’abitazione del morto, l’uscio della sala da pranzo, questa mi sembrò deserta. Vi scorsi, è vero, le spalle del procuratore chine in un angolo; ma per la sua particolare attitudine, e segnatamente per la operazione che stava compiendo, quella mole umana, anziché rompere la desolazione della sala, ne accresceva l’aspetto solitario. Lafont infatti, curvo nell’ombra e la sinistra mano poggiata sul muro, si grattava con la destra passionatamente e diligentemente il sedere.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Egli non s’era accorto del mio ingresso, e poiché parte della sua faccia lipposa era visibile sotto l’arco del braccio sollevato, vidi passare su quella carne sensibile e vibrante come la coscia d’un cavallo, prima le increspature del dolore, poi quelle della voluttà essa pure dolorosa, in fine stendervisi la calma del piacere sedato. In quella il magistrato si voltò, e nonostante il rimbombante buonasera che mi lanciò sperando forse di seppellirsi sotto il suono, non riuscì a smagare l’incanto che c’irrigidiva entrambi. I giorni che seguirono la partenza di Marcello, furono meno cupi di quanto m’aspettavo.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Riconoscevo in ciò il merito del vecchio Lemauzy, che con la sua inesauribile facondia animava opportunamente gli umori torbidi che stagnavano nella casa ispirata. I giornali, pur moltiplicando le edizioni, non riuscivano a tener dietro alle vittorie che l’esercito dell’Est andava cogliendo sui campi dell’Alsazia. Via via che arrivava la notizia di una nuova città conquistata, di un monte, di un borgo, Armando Lemauzy spostava trionfalmente le bandierine appuntate sulla carta geografica.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Mulhouse è nostra» ruggì Giorgio Huguet, irrompendo nella sala da pranzo. E non badando al suocero che gli s’era fatto addosso e lo incalzava di domande, aggiunse: «Presto!... ho fretta!...","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il treno parte tra mezz’ora». Divorò in piedi un po’ di carne rancia, abbracciò sommariamente la moglie, le lasciò alcune lettere da recapitare, dei conti da saldare, strinse le mani di tutti, traversò la sala di corsa e uscì come un parricida perseguitato dalle Erinni, provocando dietro di sé tale uno spostamento d’aria, che i lembi della tovaglia palpitarono come ali di gabbiano morente. «Anche lui!» esclamò Genoveffa, chiudendosi il volto nelle mani e rompendo in pochi ma altisonanti singhiozzi.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La partenza dell’irsuto cicerone, sbrigata alla svelta e con sobrietà esemplare, riuscì particolarmente simpatica a me, cui ogni smodata manifestazione di cordoglio ripugna quanto lo spettacolo più immorale. Il vuoto lasciato dal poliglotta fu appena avvertito, ben rade e fugaci essendo state le sue apparizioni nella casa ispirata. I doveri di moglie imponevano alla signora Huguet qualche segno di rimpianto, ma ella, dando prova di un tatto di cui le donne pur troppo raramente son fornite, seppe contenersi nei limiti di un dolore onesto ma misurato.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Ristabilita la calma dopo quei brevi singulti di prammatica, Armando Lemauzy corse a puntare una bandierola sul nome della città che lui, fremebondo, s’ostinava a pronunciare: «Mülús! Mülús!». Poi, volgendosi a me: «Non gliel’avevo detto?» esclamò.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Codesti grulli stanno pigliando montoni per eserciti, come il Telamonio Ajace. Considerate un po’ il tiro che andiamo loro combinando: si lasciano prender da tergo. Faranno la fine dei topi!».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La voce di Maria Constant, sopita dal giorno della partenza di Marcello, si levò per domandare: «Chi comanda le truppe dell’Est?». «Il generale Castelneau» rispose il vecchio. Soggiunsi per parte mia: «Vecchia famiglia cattolica».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La vedova levò gli occhi al cielo e disse con fermezza: «La Francia vincerà!». Nel pomeriggio del domani, sebbene l’ora fosse già avanzata, gli strilloni dei giornali non s’erano ancora fatti sentire in via San Giacomo. Lemauzy, cui tardava mandare avanti le sue bandierole, s’impazientiva e girava su e giù per la sala, come un leopardo catturato da poco.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","«Perché tardano le notizie stasera?» domandò Genoveffa, levando gli occhi dalla calza che andava rammendando, e guardando fuori della finestra. Il vecchio la fissò torvo, ma non disse nulla e continuò il suo nervoso andirivieni. D’un tratto però venne e le si piantò davanti, poi, cacciandole le mani sotto il viso quasi la volesse schiaffeggiare, in questo modo la investì: «A voialtre donne, il pessimismo vi avvelena il sangue!","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sventurate, deboli creature! Sempre a immaginar catastrofi, a prevenire fantastiche rovine!... È una forma di prudenza questa vostra?","YES"
"Savinio_Alberto-La_casa_ispirata-1925","Savinio Alberto","La casa ispirata","1925","un modo di scongiurare la sorte?... Che cos’è?...». «Ma papà,» balbettò Genoveffa con spavento, restringendosi sulla sedia «io non ho espresso nessuna ipotesi pessimista: domandavo solo perché i giornali tardano a uscire».","YES"
"Savinio_Alberto-La_casa_ispirata-1925","Savinio Alberto","La casa ispirata","1925","«I giornali! i giornali» ripeté il vecchio, più che altro indispettito perché Genoveffa aveva involontariamente ma chiaramente manifestato quello stesso dubbio onde lui medesimo si sentiva rimorso. «I giornali!","YES"
"Savinio_Alberto-La_casa_ispirata-1925","Savinio Alberto","La casa ispirata","1925","capirai... i nostri avranno occupata Strasburgo... Son di quelle notizie che non si possono dare così, senza precauzioni... Aspetteranno la conferma». Poco di poi, nel silenzio seguito alle ultime parole del veterano, echeggiarono lontano i primi squilli degli strilloni: crebbero rapidamente, giunsero sotto la casa. Lemauzy afferrò il foglio a traverso la finestra, lo spiegò con sicurezza, come se a lui solo spettasse per diritto quella operazione, lo percorse interamente, bofonchiando a metà il titolo di ogni notizia, senza nessuna incontrarne di cui mettesse conto dare piena lettura.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","All’ultimo, dopo molte ricerche, trovò nel fondo della seconda pagina, sperduto tra la descrizione minuta di un furto e un manifesto per la estirpazione rapida e indolore dei calli, un telegramma poco vistoso che oscuramente lasciava intendere essere i tedeschi entrati a Lilla. Le speranze ripiegarono un’altra volta sugli steli appassiti. I giornali si ridussero prima a un foglio solo, poi a mezzo foglio, anche troppo sufficiente questo a contenere il comunicato ufficiale, arido, invariabile: «La battaglia segue il suo corso.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Le nostre truppe ripiegano ordinatamente sulle posizioni prestabilite». Il destino della Nazione non era noto ormai se non al minuscolo vegliardo il quale, affatto preoccupato delle operazioni umane, rispondeva, se interrogato, che «la sorte è chiusa nelle mani di Dio». La stessa facondia di Lemauzy s’era intiepidita e quasi spenta.","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Non ch’egli disperasse, ma, raccogliendosi nel silenzio, aspettava la vittoria con la fede di un infermo mistico che aspetta il miracolo della guarigione. Il misterioso respiro della casa ispirata vibrava in un cupo silenzio: la vita, benché spoglia ormai di ogni voce o suono o rumore, non vi si spegneva più né di giorno né di notte. Ora, assieme col vecchio Lemauzy, anche Maria la vedova andava errando dalla sera all’alba per le stanze, le scale e i corridoi, nutrendo in quell’ansia senza tregua il suo furioso amor materno.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Allo spegnersi dell’ultimo giorno di settembre, Ivo, le mani conserte sotto la lunga barba, entrò nella sala ad annunciare che un cerchio di demoni avvolgeva la luna. «Indizio di vento» disse l’abate. «Sissignore,» replicò il nano «ma anche presagio funesto».","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Il domani, terminata la cena e protraendosi la muta permanenza dei commensali davanti la tovaglia spoglia, come un congresso di fantasmi intorno a un marmo sepolcrale; nell’ora medesima in cui, la vigilia, il nano era venuto ad annunciare il funesto segno dell’alone, dentro il vano della finestra aperta contro il muro nudo e inanimato nella casa nuova, apparve una statua equestre. Nessuna sorpresa alterò i fantasmi, a cui quell’arrivo era annunciato da tali avvertimenti che non fallano. Solo che l’asse superno della cornice tagliando la statua alla cintola, nessuno poté riconoscere se fosse colui o un condottiero o un antico re di Francia, oppure lo stesso Carlo Magno il quale, vinta dopo una passione secolare la fredda resistenza della pietra e mosso di laggiù dall’alberata prora dell’isola fluviale, era sceso a passeggiare notturnamente la città.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Nessuna voce né lì né altrove, salvo di tratto in tratto il risoffio greve del cavallo, che insinuata la testa attraverso la finestra, spandeva per la sala il suo occhio irrequieto, rosso di sangue e senza sguardo. Ma spaccatosi d’un tratto il piantito e squarciatosi il suolo sotto a quello, le voci dell’inferno orrendamente si sparsero sulla terra. Al primo latrato che strappò il silenzio, un altro seguì, poi un altro e un altro ancora.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Dall’ombra che riempiva il fondo della sala, gli occhi terribili della vecchia trafiggevano l’occhio insanguinato e vagabondo del cavallo. Rotta la fissità dell’attesa a quell’abbaio infernale, un gran vento di terrore buttò lo sconvolgimento tra i fantasmi. Questi si slanciarono in gruppo sulla paralitica a soffocarne l’orrenda voce, che, dopo anni e anni di mortale silenzio, ora per la prima volta riecheggiava.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La sua testa calva dondolò in alto come un teschio ululante, ma il collo che la reggeva non essendo più flessibile, quando i portatori voltarono la sedia, anche il fuoco di quegli occhi spaventosi si spense nella sala. I latrati rintronarono ancora dal buio dell’andito, poi, più lontani, dalla torre della scala, indi, soffocati a poco a poco dalla distanza e dai muri antichi, profondarono nei visceri oscuri della casa ispirata. L’ignoto cavaliere lasciò cadere un foglio sul davanzale, uscì lentamente dal quadro della finestra.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","E intanto che i passi del cavallo cadevano sempre più di lontano nel silenzio freddo e duro della notte settembrina, una pace dolcissima, come pioggia lattea, tepida e silenziosa, cominciò a spargersi a poco a poco nella sala, immollando e la terra e i corpi spossati degli uomini, nella cui mente andava spegnendo ogni ricordo e il sopore pietosissimo v’infondeva dell’oblio. In quell’abbandono di qualunque gravezza, in quel discioglimento del peso e della realtà, nessuna cura più metteva pensiero, né mordeva il cuore, né turbava lo spirito. Trapassati eravamo inavvertibilmente dall’esistenza terrena in un’altra più debole ma ineffabile al tutto, ove la rimembranza dell’ieri o la fede nel domani, la speranza o la disperazione, lo sforzo o il rilassamento, il dolore o la gioia, il piacere o la sofferenza, il noto o l’ignoto, l’abitudine o lo stupore non erano più atti nonché a tangerci in alcun modo, neppure a sfiorarci.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La morte medesima, benché si aggirasse là intorno e sempre più da vicino ci stringesse, non suscitava più terrore alcuno, né la nostalgia tanto meno di ciò ch’eravamo per abbandonare; ma veniva pietosa a noi, e per quel po’ di sentimento dell’attesa che tuttavia ci restava, l’aspettavamo come una compagna apportatrice di beni lungamente sospirati. Talune rimembranze, ricordi castissimi della chiara infanzia, fiorirono debolmente su dalla terra ignuda e ferita per lunghi tratti da solchi profondi, onde gl’invisibili e sconosciuti compagni, stretti al pari di me nel caldo abbraccio della madre, miravano indifferenti il penultimo spettacolo delle stelle. Poi quelli si spensero, e la notte fu pianta da lunghi miagolii, festeggiata da steli luminosi che fiorivano splendidamente tra gli astri ma tosto si sfogliavano in petali iridescenti, ammonita da un sordo brontolare di boati, che sempre più illanguidiva come temporale che s’allontana.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Quanto a Marcello, benché me lo sentissi vicino, ignoravo al tutto ov’egli si giacesse, in quel bulicame di uomini travissuti e in pace ormai col destino. Tuttavia, non avrei mai sospettato in me la sopravvivenza di un desiderio così efficace ancora, ché non appena ebbi evocato l’adolescente, egli subito mi si presentò, vagolante per la nuda pianura, venuto su non so né donde, né quando, né in che modo. Ma oltre che a chiamarlo non mi restava sufficiente voce, come chiamarlo, e perché?...","YES"
"Savinio_Alberto-La_casa_ispirata-1925","Savinio Alberto","La casa ispirata","1925","Intanto lo vedevo allontanarsi, allontanarsi, allontanarsi; finché al cadere di tre colpi fiochi, lontanissimi, secchi come il «clac» di una scatola di legno che si chiude, egli si curvò a mezzo il corpo come per inginocchiarsi, stette un po’ in forse poi lentamente s’inginocchiò, chinò il capo e, questo per primo, scese dentro il fossato che profondamente feriva la terra. Quando l’adolescente fu novamente coricato e fatto invisibile, quella pace dolcissima più d’alto scese e più fitta. Ormai non si aspettava nulla, e per esser tutto consumato, anche le stelle, che fino all’ultimo avevano brillato innumerabili sul volto gentile di Marcello, cominciarono ad allontanarsi a una a una.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Le più erano già sparite, non nel diuturno tramontare, ma perché abbandonavano il mondo, chiuso per sempre in un sonno irridestabile. Poi anche le ultime, le ritardatarie dell’astrale corteo, scomparvero esse pure di là dal cielo, che rimase spoglio come golfo onde è salpata una flotta immensa. A poco a poco, una luminosità opaca, pallidissima, e senza gioia, andò sorgendo dagli orizzonti invisibili, a modo di un’aurora boreale.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Si levò fino a mezzo il cielo e tutto lo ricinse, come una benda la fronte d’un ferito. Né altrimenti che per un’ombra d’uomo che lentamente avanzava lungo quel velo appena più chiaro della notte, fui avvertito che il bretone era rientrato tacito nella sala, ove, come lo stormire di un uccello sinistro che ama fermarsi dentro il chiuso, la eco dei terribili latrati risonava tuttavia. Raccolse le briciole dalla tovaglia.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Sparecchiò. Lo sentii che spiegazzava il foglio. Sembrava tormentato da una grave angustia, o che il silenzio l’opprimesse, o la eco persistente dei latrati, o forse le parole scritte su quel foglio che non gli riusciva decifrare.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Riprese ad aggirarsi per la sala, finché all’ultimo venne e mi si fermò davanti; e avendomi porto, senza proferir parola, il foglio aperto perché gliene chiarissi il contenuto, incominciai a leggere qua e là: «... Morto senza onore... notte del... corse ai nemici gridando... “amico” e “Dio”... i suoi commilitoni scaricarono le armi...». Ma il nano non mi ascoltava più, e spirato un lungo soffio dalle labbra arrotondate, l’indice teso verso il cielo, solennemente mormorò: «Domani l’occhio del Signore risplenderà di nuovo sulla terra, perché i demoni non circondano più la luna». Il domani, l’occhio di Dio splendeva infatti sulla terra.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Non il giorno era risorto, ma, seguitando quella oscura, una notte bianca si stendeva sulla città deserta. M’ero destato nel grave silenzio del mattino. Nulla rompeva quel torpore sovrumano: non una voce, non un gemito, non il suono più debole di pianto.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","La casa ispirata vigilava tutta quanta nell’estasi spettrale di un riposo privo di domani, in una pace nuda, in un sonno senza aurora. Per il pudore che mi sentii addosso, per la sacra vergogna che mi colse di trovarmi io stesso nudo, capii che, morto anch’io al pari di ogni altra creatura o cosa, mi ero destato nel gelo del mio proprio cadavere. Mi risovvenni allora i dolci risvegli ai canti dei muratori e dei falegnami.","NO"
"Savinio_Alberto-La_casa_ispirata-1925","Savinio Alberto","La casa ispirata","1925","Per un ultimo bisogno di conforto, spinsi lo sguardo attraverso le finestre estatiche della casa bianca e incompiuta. E quando vidi il suo interno tremendamente vuoto, inutile così al presente come al futuro, chiaro mi divenne che, sovvertito l’indirizzo dei destini umani, anche gli spiriti, tante volte sorpresi da me a penetrare notturnamente la nuova casa per eleggervi i propri posti, e precedervi l’arrivo dei compagni maggiori, e in seguito variamente mischiarsi alla costoro sorte, anche gli spiriti, i miti e silenziosi, l’avevano ormai abbandonata.","NO"
