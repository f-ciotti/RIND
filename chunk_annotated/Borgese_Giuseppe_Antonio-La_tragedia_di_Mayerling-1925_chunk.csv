"filename","nome","titolo","anno","chunk","DIL"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","﻿La tragedia di Mayerling Prefazione Già prima della guerra la sorte di Rodolfo d’Austria e di Mary Vétzera m’era apparsa, per dirla con parola alfieriana, sommamente “tragediabile”: tema nello stesso tempo storico e leggendario, passionale e politico, intimo e pubblico. Essa offriva, oltre tutto, un esempio stranamente intenso di come un fatto reale, se le circostanze aiutino, possa rapidamente assumere un aspetto favoloso e mitico. Non erano ancora passati trent’anni; parecchi dei personaggi di Mayerling vivevano; eravamo in un’epoca di pubblicità abbagliante e d’orgogliosa esplorazione critica, che presumeva di ricostituire la certezza non solo intorno agli avvenimenti prossimi ma perfino intorno alla guerra di Troia e al re Numa Pompilio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Eppure era bastata la volontà di Francesco Giuseppe, congiunta ai pudori sentimentali e agli interessi pratici di pochi altri, perché della tragedia di Mayerling quasi nulla fosse certo se non la mera constatazione che fra il 29 e il 30 gennaio del 1889 un principe e una signorina sua amante erano morti di morte violenta. In questa atmosfera l’ignota realtà poté subire deformazioni d’ogni genere: da quelle di maniera turpe e brutale a cui la sottoposero i romanzieri di portineria e gli infimi reporter, a quelle, idealizzatrici, di una vaga e inafferrabile opinione secondo la quale Rodolfo finiva per apparire un infelice martire di libertà e di giustizia, un nuovo Don Carlos, e Mary una vittima pura, quasi somigliante alla Giulietta di Shakespeare. Le pagine seguenti mostreranno come questa vaga e inafferrabile opinione fosse sostanzialmente la più vicina al vero.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La guerra e i suoi risultati accrebbero le risonanze del fatto. Sembrava lecito vedere nella fine di Rodolfo un prodromo del crollo. Le idee impetuose e immature del secolo XIX, le aspirazioni a una società ideale e perfetta, giungevano con lui a una disgraziata insurrezione, che faceva presentire l’inanità delle tentate rinnovazioni, la necessità della catastrofe.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Gli Asburgo, abbandonando alla morte, sull’ultimo tratto della loro strada, il figlio ribelle, riuscivano a preservare se stessi e la loro legge; ma per poco; e la nemesi li raggiungeva a Vittorio Veneto e a Madera. Essi meritavano di perire; a Rodolfo e allo schematico ideale ch’egli rappresentava era mancata e mancava la forza di vincere; il nuovo secolo, quello cominciato nell’autunno del 1918, sorgeva deluso davanti a una tabula rasa, a un mondo tutto da capire e da fare. Senonché, non si poteva anche supporre che questa visione della tragedia di Mayerling fosse l’amplificazione inconsistente di un fatto di cronaca tanto illustre quanto brutto?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Se il poeta si sentiva tentato dai significati e dalle lontananze che guerra e rivoluzioni parevano dare alla tragedia di Mayerling, allo storico s’imponeva la più prudente cautela. Giacché, quanto alla speranza che l’armistizio e la repubblica, dissigillati gli archivi, facessero venire in luce la verità, bisogna dir subito che fu speranza in massima parte vana. Poco venne fuori dagli archivi; le rivelazioni testimoniali rimasero frammentarie e contraddittorie, e spesso sospette; gli ultimi personaggi, uno dopo l’altro, sparivano e morivano; e in nessun caso sarebbe stato possibile, o umano, estorcere confidenze agli estremi superstiti, sottoporre a interrogatorio la madre di Mary o la vedova di Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il protagonista era dunque quale io tendevo a raffigurarmelo, o uno squilibrato qualunque, come altri voleva? La donna ch’era morta con lui era una specie di Parca che aveva guidato un eroe all’ultimo passo, o un’avventuriera di basso rango? La storia, si dice, cerca il vero e l’arte cerca il bello.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma il bello è pure un aspetto del vero, e non si concepisce il sorgere di un’opera d’arte che si ponga in insolente contrasto con la coscienza intellettuale del suo tempo. Nel mio caso, poi, il problema si presentava più delicato e complesso del solito, perché non poteva escludersi che da un giorno all’altro il “mistero” improvvisamente si chiarisse e mostrasse inani le figure drammatiche costruite su un’ipotesi frettolosa. Può essere che così dicendo io erri, anche se non è disonorevole errare sulle tracce del Manzoni; ma non errerò certo confessando quale fosse il mio stato di coscienza in quel tempo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non sapevo staccarmi dal tema che amavo; e tuttavia nei miei personaggi volevo credere pienamente; e non mi sentivo tranquillo di ciò che vedevo con la fantasia e il sentimento finché la storia non avesse controllato e approvato quel modo di vedere. Sicché fui costretto a mettere in chiaro la sostanza storica del tema per vivere il tema poetico con pienezza di fede; mentre sarebbe superfluo aggiungere che questa fatica non mi fu fastidiosa, e che la mia curiosità della storia moderna e del clima letterario e morale in cui si formò la passione di Rodolfo e di Mary era già, di per sé sola, abbastanza fervida perché l’indagine storica, anche senza i fini artistici a cui giovava, mi occupasse la mente. Fui sui luoghi, interrogai chi potei, ascoltai opinioni, raccolsi libri, opuscoli, immagini.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma il massimo sforzo, poiché non serviva sperare negli archivi, dové concentrarsi in un esame, mi sia lecito dirlo, industrioso e perseverante, delle fonti accessibili, in una specie di processo indiziario donde la verità emergesse soprattutto per effetto del confronto fra i testi. Le pagine che seguono, il racconto della Tragedia di Mayerling, offrono i risultati di questo lavoro; e non mi si farà colpa di averli esposti con studio di concisione, curando di dare al lettore i punti di arrivo con sobrie indicazioni delle strade seguite, senza vanagloriarmi esibendo le lunghe peripezie che ogni pagina, posso dire, è costata. Il dramma di Rodolfo, L’arciduca, fu rappresentato a Milano nell’aprile del ’24.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La tragedia di Mayerling, di cui il materiale era già pronto, fu scritta nei mesi successivi e pubblicata dapprima in sei fascicoli della Lettura. Qui riappare con correzioni ed aggiunte. E non avrei altro da dire, se la coscienziosità di storico con cui m’ero messo al dramma storico – titolo di merito più modesto, ma meno opinabile del valore artistico – avesse ottenuto la generalità di riconoscimenti cui ritenevo di poter aspirare.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Invece, molti in Italia videro nell’Arciduca l’abbellimento sentimentale e romantico di un fattaccio: tanto avevano potuto le dicerie eteroclite e scandalose che, abbarbicatesi per più di un trentennio sul segreto ufficiale, avevano infinito la confusione e deturpato la memoria. A Budapest un critico autorevole negò perentoriamente che Rodolfo potesse avere inclinazioni magiarofile e che gli avvenimenti ungheresi del gennaio ’89 potessero esercitare un qualsivoglia influsso sul suo destino; e a lui manderò questo libro, pregandolo di riflettere con pensiero meno preconcetto sulle concomitanze da me stabilite e sulle parole, non mie ma di Rodolfo stesso, circa i suoi atteggiamenti politici verso l’Ungheria. A Vienna, un altro critico, Arnold Höllriegel, benché assai benevolo a me e alla mia opera, sorrideva (nel Tag del 22 giugno ’24) dell’ingenuo drammaturgo che faceva cantare il fiaccheraio Bratfisch in lingua toscana.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Il traduttore tedesco,” soggiungeva fra parentesi, “avrà qualche imbarazzo a ritradurre in viennese queste scene...” Ma nessun imbarazzo. Bastava che il traduttore copiasse pari pari dalla Canzone del Fiaccheraio, dal Fiakerlied in dialetto viennese, le strofette che io avevo volte in toscano. Il lettore troverà in questo libro le parole originali e la musica; e troverà anche, se ne abbia curiosità, la lettera ch’io scrissi quando, tradotto l’Arciduca in tedesco, la censura viennese credé giusto di vietarne la rappresentazione, non per ragioni politiche ma per riguardo ai parenti superstiti di quelli ch’ebbero parte nella tragedia di Mayerling.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Poi, parecchi di questi superstiti – e fra essi la più importante, la madre di Mary – sparirono. Cercai di tenermi al corrente delle nuove confessioni e scoperte; ma nulla venne fuori che con autorità ed evidenza inoppugnabili svelasse il mistero, e nulla d’altro canto fu detto che contraddicesse seriamente alle mie deduzioni. Nuove sciocche leggende fiorirono da un momento all’altro.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Si disse a un tratto che Mary Vétzera non fosse morta ma sopravvivesse, col viso sfigurato, in un convento; e la contessa Larisch, quella che trentacinque anni prima era stata la male augurale confidente della fanciulla, mostrò di credervi. Nel marzo del ’25 morì un pover’ uomo, tale Alberto Goebel, merciaio ambulante; e la vedova ed altra gente almanaccarono ch’egli fosse l’arciduca Giovanni di Toscana, Giovanni Orth in persona, sotto mentite spoglie. Fiorirono da un momento all’altro le nuove fandonie, e durarono lo spazio d’un mattino.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Frattanto il dr. Otto Ernst, a cui dobbiamo la pubblicazione dell’epistolario di Francesco Giuseppe, poté esplorare l’archivio di corte; ma su Mayerling, com’era da aspettarsi, non trovò nulla d’importante, tranne i telegrammi con cui l’imperatore annunciò ai sovrani la morte dell’erede. In tutte le corti volle accreditare la menzogna dell’accesso cardiaco (“Herzschlag” o “coup de sang”) e soltanto al pontefice non osò nascondere la verità.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Messo in chiaro documentariamente questo punto, su cui d’altronde non restavano dubbi ammissibili, per tutto il resto anche l’Ernst dové valersi di ragionamenti e d’induzioni. Ma il parere d’uno studioso, che aveva letto e ascoltato il leggibile e l’ascoltabile e a cui nulla era ignoto di quanto potesse sapersi circa i modi di sentire e di agire alla corte viennese, ha un’autorità singolare. Egli lo ha esposto in un articolo di cui giova riferire e riassumere qualche parte, perché coincide esattamente con le mie conclusioni, mentre è escluso che l’Ernst abbia avuto influenza sul mio racconto, pubblicato parecchi mesi prima, ed è molto improbabile ch’egli abbia visto i fascicoli della Lettura.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nessuno sa, dice l’Ernst, e forse nessuno saprà mai, punto per punto, che cosa sia accaduto in quella notte d’orrore. Ma, se l’oscurità che avvolge le precise circostanze di fatto non sarà mai dissipata, le ricerche di questi ultimi anni bastano a farci intendere i motivi che spinsero Rodolfo all’ultimo passo. Tutti i risultati di queste ricerche convergono in un’unica e sola direzione.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il doppio suicidio a Mayerling non fu, come generalmente s’è creduto, la catastrofe convenzionale di un dramma d’amore. La verità è molto più romanzesca, anche se molto meno sentimentale. Il patto di morte con Mary Vétzera fu semplicemente un “sottoprodotto” della decisione di Rodolfo alla morte, decisione che aveva radici più profonde.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Egli non si uccise perché non poteva sposare la baronessina, ma perché considerava se stesso come un fallito, perché sentiva mancarsi le forze per la battaglia della sua vita, e perché, in ultima analisi, voleva vendicarsi di suo padre, ch’egli odiava e riconosceva quale il più forte. Se Francesco Giuseppe disse che Rodolfo era morto “come un garzone di sartoria”, questo “grido del cuore” non fu che un tentativo di reprimere la voce della sua propria coscienza, che faceva ricadere su lui il sangue del figlio. Rodolfo non cadde come un sartorello sentimentale in un hôtel garni suburbano, ma come un solitario ribelle guerreggiante invano contro le cittadelle della tradizione e della convenienza dinastica.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Egli era radicale, repubblicano, impregnato di razionalismo e di libero pensiero, credente nel progresso, nella democrazia, nell’educazione popolare, nella missione dell’Austria-Ungheria che avrebbe dovuto portare la civiltà nei Balcani e respingere l’oscurantismo moscovita. Le circostanze gli furono avverse; l’implacabile gelosia di Francesco Giuseppe, che già aveva contribuito alla rovina di Massimiliano, tenne la sua attività in ceppi snervanti: sopravvenutigli dubbi su se stesso e sul suo destino, se ne lasciò travolgere. Egli pose fine alla sua vita perché era ormai stanco di combattere contro un nemico invisibile ma onnipresente.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il suicidio, nel suo caso, fu codardia solo relativamente; certo, sarebbe stato più eroico perseverare nella lotta, ma sarebbe stato molto più facile arrendersi. Così dice l’Ernst; e non saprei desiderare consenso migliore. In questi ultimi giorni ho letto che nella seconda metà di aprile è morto a Prossnitz, in Moravia, il segretario distrettuale a riposo Giuseppe Cernousek, che aveva prestato servizio di detective al seguito dell’arciduca Rodolfo ed era stato a Mayerling nel giorno della tragedia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Questo Cernousek, morendo, ha lasciato un pacchetto sigillato, con la disposizione di aprirlo soltanto fra dieci anni. Aspetteremo i dieci anni; o quell’altro qualunque colpo di scena che possa sorprenderci e istruirci anche prima. L’autore di questo libro spera frattanto di avere scritto un racconto veritiero e preciso quanto le attuali possibilità di ricerca permettevano; e osa supporre che le future rivelazioni potranno aggiungere o correggere particolari più o meno importanti, non mutare le figure dei personaggi né alterare le linee del fatto, storicamente significativo e umanamente pietoso.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","* Sarò grato ad amici e ad ignoti che vorranno fornirmi elementi a me sfuggiti o altri che appaiano in seguito. Oggi ringrazio pubblicamente Giulio Caprin e Italo Zingarelli, dai quali ebbi aiuti inestimabili in tutto il corso della mia indagine. Debbo anche riconoscenza, per singole notizie e documenti, al barone Mitis, al pittore Ettore Cosomati, all’avv.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Giovanardi, alla sig.na Dora Mitzky, alla sig.ra Morandotti. Né posso dimenticare il dr. Josef Gregor, che mi procurò dalla Biblioteca nazionale di Vienna libri e raccolte altrimenti irreperibili.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La tragedia di Mayerling è dedicata all’amico Dario Niccodemi, che mise in scena affettuosamente L’arciduca. G. A. B. Milano, 1925.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","I. Rodolfo La mattina del 30 gennaio 1889, mercoledì, l’arciduca Rodolfo, principe ereditario d’Austria-Ungheria, fu trovato morto nel suo castello di caccia a Mayerling, un umile villaggio della selva viennese. Nelle prime ore successive si parlò di un incidente di caccia o di un improvviso accesso cardiaco; ma subito dopo fu annunciato ufficialmente che l’arciduca si era ucciso, “in un momento d’alienazione mentale”. Passò invece più tempo senza che ufficialmente si risapesse di un altro suicidio (vero o presunto) nello stesso luogo e nella stessa notte, anche se il segreto, evadendo dalle cautele della polizia e della censura, corse fin da principio a suo piacere le strade.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La compagna di morte dell’arciduca Rodolfo era la giovanissima baronessina Mary Vétzera. L’imperatore Francesco Giuseppe, già quasi sessantenne e da più di quarant’anni regnante, non aveva altra discendenza maschile. Erede della monarchia fu per breve tempo il vecchio arciduca Carlo Lodovico; morto questo, il suo figliolo Francesco Ferdinando; e, assassinato questo a Serajevo, quel Carlo che salì sul trono nel 1917 giusto in tempo per veder lo sfacelo dell’impero e della dinastia e per spegnersi, triste e misero, nell’esilio di Madera.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Un così terribile destino storico e le connessioni con la guerra incomparabile dalla quale siamo usciti, e coi rivolgimenti ai quali ancora assistiamo, accrebbero le proporzioni della tragedia di Mayerling, quasi che in essa dovesse sentirsi, ben più che il clamore d’un fatto di cronaca, il segno premonitore di tutto un crollo. Oscura di per sé, la tragedia di Mayerling fu poi oscurata da numerosi interessi passionali e politici. E ancor oggi, nonostante le molte rivelazioni di questi ultimi anni, non s’è formata un’opinione concorde.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Sembra tuttavia a chi scrive che un esame spregiudicato ed attento dei personaggi e delle circostanze permetta fin da ora un racconto del fatto nelle sue linee essenziali; mentre è dubbio se alcuni particolari possano, quando che sia, venire storicamente chiariti, o se non debbano per sempre essere lasciati all’intuito ed all’immaginazione, come di solito accade quando gli eroi d’una catastrofe, regale o plebea, si portano contemporaneamente il loro segreto nella tomba. Il protagonista era nel trentunesimo anno. Era nato nel bel castello di Laxenburg, in vicinanza di Vienna, il 21 agosto del 1858, e, aperti gli occhi al mondo, aveva ricevuto l’ordine del toson d’oro e i grandi nomi di Rodolfo Carlo Francesco Giuseppe.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il primo Rodolfo, eletto imperatore nel 1273, è quello di cui Schiller, nella ballata del “conte d’Asburgo”, narra che cedette il suo cavallo al povero prete che guadava il fiume portando il Sacramento. Pietoso ed austero, egli pose termine alla “epoca orrenda del trono vacante”; e “un giudice di nuovo apparve in terra”. Anche il buon prelato Gianladislao Pyrker (patriarca di Venezia nel 1820) in un poemone tedesco esametrico lo esalta soprattutto per aver represso l’arbitrio “che si sfogava nella rapina e in tutti gli orrori del diritto del pugno”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Caratteristico per l’espressione del viso col lungo naso potente, e per la pronta fortuna che lo accompagnò in ogni impresa, Rodolfo I, dalle strette gole svizzere ove avevano nido i suoi antenati, portò in alto e lontano il destino della sua razza; conquistò Vienna; riservato e tenace, padrone dello Stato e servitore della Chiesa, semplice e quasi schivo nei modi ma indomabile nell’animo, fondò la missione e lo stile di Casa d’Austria, Per più di due secoli, almeno fino a Carlo Quinto, l’ascesa fu quasi continua. Questi era figlio di Filippo d’Austria e di Giovanna la Pazza; e da tale incrocio si suol datare la degenerazione progressiva della famiglia. “Ed io son la pazzia,” la terza fata dice, “e son de la morte innamorata; la bara per il talamo ho scambiata, e sol nel cataletto io posso amare.” Più propriamente deve dirsi che, scioltasi l’unità religiosa dell’Europa con la Riforma protestante e formandosi via via le singole unità nazionali, Casa d’Austria, la cui tradizione s’era fatta in un’atmosfera di universalismo religioso e politico, perdette gradualmente il contatto coi tempi e passò alla retroguardia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Fu, comunque, un altro Rodolfo, figlio di una figlia di Carlo Quinto e perciò pronipote di Giovanna la Pazza, quello che iniziò apertamente la lunga decadenza. Rodolfo Secondo (1552-1612), tanto disgraziato e goffo quanto il primo era stato preciso ed esattamente concorde col fato, fraintese tutte le necessità, neglesse tutte le urgenze, amò fantasticamente le scienze e le arti, beneficò Keplero e Brahe, passò dal servilismo verso i gesuiti a una vana velleità di rivolta protestante, fu spodestato dal fratello Mattia, morì idropico e mentecatto. Il nome di Rodolfo, così parsimoniosamente adoperato in tanti secoli, doveva riapparire al tramonto della dinastia, con uno di quei ritorni casuali (Romolo Augustolo, p. e., ultimo imperatore a Roma; Costantino XI, ultimo imperatore a Costantinopoli) che hanno sempre colpito le immaginazioni.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Fa specie pensare che Francesco Giuseppe, guardingo e misurato in ogni suo atto, abbia potuto fermarsi su un nome così carico di senso. Ma il ’58, l’anno natale del suo figliuolo, era l’ultimo di una serie, se non in tutto felice, promettente almeno di prosperità e di grandezza. Il regno di Francesco Giuseppe, cominciato con la vittoria di Novara, non conosceva ancora le mutilazioni e le sconfitte.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Esse vennero subito dopo la nascita di Rodolfo: nel ’59 la perdita della Lombardia, nel ’66 la battaglia di Sadowa e la perdita del Veneto. Un anno dopo venne fucilato a Queretaro il fratello di Francesco Giuseppe, Massimiliano, effimero imperatore del Messico. Questi era forse moralmente il migliore della generazione; e puro, forte, bello lo disse il Carducci; ma già turbato da malinconie, sconvolto da miraggi che s’erano altre volte manifestati a sbalzi nella storia d’Asburgo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il suo castello di Miramare a chi lo guardi per la prima volta si rivela come un Valalla del cattivo gusto, simile a tante altre fastosità, approssimativamente wagneriane, di quei tempi. Considerato con maggiore attenzione, esso mostra i segni di un segreto delirio: valletti romantici con le torce in pugno, scalini così disuguali che non è possibile salirvi se non tenendosi accuratamente a destra, sul pavimento un vetro che traspare e sembra un trabocchetto, e vetri colorati alle finestre per mostrare il mare truccato in rosa o in indaco. Il lusso è squilibrato, e fra tanta luce v’è non si sa che di funerario; né è possibile alzar gli occhi indifferenti al soffitto ove con ignaro sarcasmo è dipinta una messicana ignuda che offre all’imperatore l’ananas e i tesori della sua terra, mentre il biondo sire erra con lo sguardo lontano cercando il suo Adriatico.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Queste sventure s’impressero nella mente del piccolo Rodolfo. Egli non visse in intimità né col padre né colla madre; pure s’intende che il suo animo dovesse propendere verso di questa. Francesco Giuseppe, salito diciottenne al trono, aveva detto: “addio gioventù!”; e sempre tenne fede a questa grigia parola, considerando il suo ufficio come un gravame sopportabile solo in virtù di un allenamento quotidiano e di una quietudine di spirito tetragona a tutte le scosse.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La distribuzione cronometrica della sua giornata fu per due terzi di secolo proverbiale. Si levava tra le quattro e le cinque del mattino, andava a letto, inverno ed estate, alle otto; accendeva tre sigari al giorno, il primo alle sette, il secondo al tocco, il terzo alle sette di sera, o, più esattamente, alle 6.55, giacché il pranzo, servito alle sei in punto, doveva essere sparecchiato cinquantacinque minuti dopo. Per questa severità di regime, così saldamente fondato sulle abitudini che né le avventure d’amore né le disgrazie di guerra né le atrocità di famiglia poterono alterarne le leggi, e per la fredda attenzione dedicata ad ogni minuzia di famiglia e di stato, i fedeli lo dipinsero come un martire eroico, i nemici e gli oppressi come un automa senza cuore.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La somiglianza si ottiene moderando i tratti delle due immagini esaltate. Amministratore prudente e perfin timido di una fortuna dinastica che sentiva gravata da schiaccianti ipoteche, dovette, reggendo un edificio maestoso ma instabile, irrigidirsi nella posa di una cariatide. Tempista nelle ritirate strategiche e politiche, seppe morire giusto in tempo perché la fine della guerra, che aveva prevista disastrosa, non lo lanciasse nel mondo, profugo e miserando come un re Lear.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Su un figlio animato da spiriti di grandezza e inconsapevole d’un destino nemico, questa solennità, cui non corrispondevano né successi gloriosi né catastrofi venerande per l’evidenza della loro ineluttabilità, non era atta ad esercitare un sicuro prestigio. Facilmente si poteva pensare che le guerre del ’59 e del ’66 fossero finite come duelli al primo sangue e che l’occasione bellissima del ’70, quando l’intervento accanto alla Francia avrebbe potuto riaprir la partita con la Prussia, fosse stata trascurata per esitazioni non prive di pusillanimità. Si aggiunga l’influenza del temperamento materno, così diverso da quello di Francesco Giuseppe da sembrare l’opposto.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Elisabetta, la bella figlia del dotto duca Massimiliano in Baviera (la particella in distingueva questo ramo dal ramo regnante dei Wittelsbach), era entrata a Vienna trionfalmente, sposa di Francesco Giuseppe, il 24 aprile 1854. Le canzoni popolari la celebrarono come “rosa di Baviera”; i cortigiani la sorpresero a volte “mentr’ella, nel giardino della Burg, torceva carezzevolmente fra le dita i baffetti del giovanissimo imperatore”. Presto le strade dei due si divisero: lui burocrate chiuso, con ombre da Escurial, lei Valchiria romantica.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Molte volte s’è raccontato che, partendo per un lungo viaggio, ella stessa agevolasse al marito la conoscenza di Caterina Schratt; che poi gli tenne consolatrice compagnia fino alla vecchiezza più tarda. La pazzia, tenuta a guinzaglio in Casa d’Austria, s’era a più riprese sfrenata nella Casa di Baviera. Propriamente pazza Elisabetta non fu; ma scossa da smanie di sublimità, di ribellione, di fuga.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ai tedeschi prosaici, a Vienna che le parve un carcere, alle tenute alpine tediate di pioggia preferì i magiari zingareschi e fantasiosi, il mare di Trieste e di Corfù, il castello di Gödöllö, ultima propaggine montuosa a nord di Budapest, donde lo sguardo spaziava nella puszta dai remoti orizzonti. Ella stessa vi spaziava, cavalcando per lunghe ore, fiera della nomea di “prima amazzone d’Europa” al punto da farsi un vero e proprio circo, ove ammaestrava cavalli e s’addestrava in esercizi avventati. Poetessa nostalgica, cantò la vanità del desiderio e l’insignificanza delle esistenze individuali; innamorata dell’Olimpo, come suo cugino re Luigi II del Valalla, imparò il greco e lesse quotidianamente Omero; ma al suo spirito d’opposizione, spesso acerbo e quasi anarcoide, diede sfogo soprattutto affezionandosi al sarcasmo sentimentale di Heine.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Già nel culto per un poeta ebreo e plebeo v’era una vibrazione di sfida. Proprio nel Natale dell’88, poche settimane prima di morire, Rodolfo, sapendo di farle un dono graditissimo, le procurò alcune lettere manoscritte del suo scrittore più caro. Né il padre né la madre poterono o vollero occuparsi di lui con diligenza borghese.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dal ’62 al ’66, quand’egli era ancora bambino, Elisabetta viaggiò per quattr’anni ininterrottamente. Ma egli non poté non sentire il contrasto di quelle due influenze e di quei due esempi. Il padre gl’indicava una via faticosa e grigia; la madre, vicina o lontana, gli spronava l’immaginazione.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Una piccola sorella, Sofia, era già morta, a poco più di due anni, prima ch’egli nascesse. Un’altra, Gisela, era nata nel luglio del ’56; e questa sposò nel ’73 il principe Leopoldo di Baviera, secondo figlio di quello che poi fu il principe reggente Luitpoldo. Maria Valeria, l’ultima figlia di Francesco Giuseppe, nacque circa dieci anni dopo Rodolfo, nell’aprile del ’68.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Egli amò molto le sorelle. Si narra che a Gisela sposa donasse uno scrignetto di legno rosso, con dentro cento fogli di carta da lettera e su ogni foglio le parole: “Caro Rodolfo, ti prego...”, assicurandola che, in qualunque tempo e da qualunque luogo ella gl’inviasse uno di quei fogli con la richiesta di un favore, il desiderio della sorella sarebbe stato legge per lui. Il suo primo istitutore, dai quattro ai sette anni, fu il generale conte Gondrecourt, a cui succedette nel ’65 il colonnello Latour di Thurmburg, l’uno e l’altro coscienziosi e severi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Si disse che alle cinque del mattino, nel più rigido inverno, gli facessero fare esercizi militari sulla neve, nella corte del castello, al lume delle lanterne, e che lo stesso imperatore dovesse intervenire per frenare queste esagerazioni di zelo. Un biografo crede di sapere che, per abituarlo fin d’allora alle battaglie, sparassero armi da fuoco al suo uscio mentre egli dormiva il suo sonno di fanciullo. Moritz Szeps, fondatore e direttore del Neues Wiener Tagblatt, amico e confidente di Rodolfo negli ultimi anni della sua vita, gli domandò un giorno come egli si spiegasse che Guglielmo di Hohenzollern, figlio di padre e madre decisamente liberali, e educato dalla madre, fosse venuto su con animo di Junker e di reazionario.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Per l’educazione,” rispose Rodolfo, “non bisogna dimenticare che i ragazzini Hohenzollern già a quattro o cinque anni appartengono al primo reggimento dei granatieri della Guardia, e appaiono alle parate con uniforme, elmo e fucile; ciò che è molto dilettevole a vedersi. Sembra inoltre che presso gli Hohenzollern le generazioni reazionarie si alternino con le liberali; sicché il principe ereditario liberale (Federico) ha reazionario il padre e reazionario il figlio.” Il precoce addestramento militare non ebbe su Rodolfo effetti identici a quelli ch’egli credeva di osservare nel giovane Guglielmo; ma, parlando delle antinomie tra padri e figli, alludeva in qualche modo a se medesimo. Il suo modo di pensare e d’agire fu di buon’ora tanto diverso quanto si può immaginare da quello di Francesco Giuseppe.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Questi, altero e chiuso, non stringeva la mano che a principi ed ambasciatori; al visitatore sorrideva appena, tenendosi discosto; si sentiva pastore dei suoi popoli, non soggetto al loro giudizio; perciò parlava e scriveva malvolentieri; della sua scarsa cultura quasi si gloriava considerandola un segno della diligenza esclusiva che dedicava agli affari di stato; seguiva divotamente la processione del Corpus Domini; diffidava dei ritrovati moderni; e per alcuni di essi, segnatamente pel telefono e per l’ascensore, provava un odio sproporzionato e sincero. Il figlio, confidenziale e benevolo, pur senza abbandonare lo stile conveniente a un gran principe, sollecitava i consigli, cercava amicizie dotte, amava su tutte l’altre classi sociali la borghesia, stimava altamente la stampa. Ed egli stesso aveva vocazione di pubblicista e di scrittore; non fragorosa e, si direbbe, impertinente come quella che ostentò Guglielmo II, ma proveniente dall’intimo e ambiziosa piuttosto di efficacie reali che di appariscenze lusinghiere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","I tempi favorivano il formarsi di una mente in tutto e per tutto progressista, senz’altra religione per l’intelligenza e il lavoro. Della sua fanciullezza conosciamo una lettera d’auguri al vecchio poeta Grillparzer (’71), commovente anche per la semplicità con cui confessa di ammirarlo senza ancora conoscerne l’opera. Nel ’72, a quattordici anni, subì un esame di due giorni, a Gödöllö, in presenza anche del reale e imperiale genitore, e stupì gli astanti per le molte cognizioni, minuziose specialmente in storia d’Ungheria.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Anche più avidamente continuò ad imparare negli anni successivi, sotto la guida di molti e fin troppi professori, senza che d’altronde le cure intellettuali gli vietassero uno sviluppo armonioso delle facoltà fisiche, che parvero eccellenti tanto nelle fatiche della caccia quanto nell’eleganza del valzer. Dichiarato maggiorenne nel ’77, ebbe la sua corte, con a capo il conte Bombelles, e intraprese, accompagnato fino alla prima tappa dalla madre, un lungo viaggio d’istruzione in Inghilterra. A vent’anni, nel ’78, Rodolfo è pienamente maturo, e ci dà notizia di sé in due documenti, dai quali la sua personalità appare senza perplessità e sfumature.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’uno è una relazione di caccia: Quindici giorni sul Danubio; e ne abbiamo anche una traduzione italiana, a cura di Ernesto Jóry, pubblicata a Gorizia nell’81. Lo sport è per Rodolfo un’occupazione lieta ma seria; e più che godimento fisico vi cerca occasione per studi di scienze naturali. Suo compagno è il cognato Leopoldo di Baviera, valente cacciatore, al quale il libretto è dedicato; un altro compagno è il celebre zoologo Alfredo Brehm, direttore dell’acquario berlinese e popolarmente noto per la gran Vita degli Animali.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La narrazione è linda ed evidente, animata da un candido fervore di gioventù. “Alle ore otto di sera avvenne la partenza... la locomotiva diè un fischio e sbuffando ci trasse verso la bella Ungheria. Seduti tutti cinque in un compartimento, parlavamo dei prossimi giorni di caccia, dei bei momenti che ci attendevano; e frattanto mio cognato e Brehm bevevano birra, onde con un profondo sonno acquistare le forze necessarie per i prossimi strapazzi.” Ma già fin d’allora quest’intimità con Brehm era sospetta ai circoli clericali e conservatori, i quali non senza sagacia temevano che l’albero della scienza desse frutti di libero pensiero.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il libero pensatore si manifesta quasi senza scrupoli in un audace pamphlet politico che Rodolfo pubblicò anonimo in quel medesimo anno a Monaco (La nobiltà austriaca e il suo compito costituzionale. Avvertimento alla gioventù aristocratica. Per un Austriaco.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Monaco. Adolfo Ackermann. 1878).","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il futuro imperatore crede fermamente nel parlamentarismo e nella pubblica opinione; queste sono per lui le sorgenti del potere; non la grazia di Dio, che non nomina nemmeno. Vorrebbe che l’aristocrazia avesse una grande e degna parte nel parlamento, nell’esercito, negli uffici pubblici, per l’equilibrio sociale e per la fortuna dell’Impero, a cui l’anonimo scrittore è appassionatamente fedele. Ma questo pio desiderio non è che l’esordio di una requisitoria contro l’aristocrazia degenere, che diserta gli uffici civili per ignoranza ed ha orrore del servizio militare, per ignavia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Fino al ’66 i nobili nell’esercito si preoccupavano di cavalcar bene; ora l’esercito mirabilmente rinnovato esige altra preparazione, altre fatiche; i giovani signori si affrettano a sbrigarsi dell’anno di volontariato come di una molestia; e tanti vigorosi che sanno galoppare nel Prater non si vergognano di farsi dichiarare inabili al servizio militare. Pel parlamento e per le magistrature mancano crassamente di educazione scientifica e giuridica. I figli di famiglie clericali si lascian deformare la mente dai gesuiti della scuola di Kalksburg, donde passano, peggiorando, all’oscurantista università di Innsbruck.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Gli altri cominciano meglio, ma per solito non reggono allo sforzo del liceo, o, superato alla peggio quel varco, frequentano straccamente i corsi universitari, a Vienna o a Praga o a Bonn, senza concluderli con gli esami, e finiscono sulle terre ereditarie “studiando” privatamente agricoltura. La vita di questa categoria sociale, che dovrebb’essere la più consapevole di tutte, si consuma in viaggi distratti, in villeggiature melense, in sollazzi annoiati; e la dissipazione del bel mondo viennese manca perfino di eleganza e di grazia. Ma chi sente soltanto i diritti, e non i doveri, della sua condizione è condannato ad abdicare, e l’aristocrazia austriaca (si noti che Rodolfo non crede necessari gli stessi ammonimenti per la nobiltà ungherese) perderà ogni potere, se con la cultura e l’educazione non saprà rifarsi un carattere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Solo perché conosciamo la catastrofe di Mayerling, possiamo sottilmente osservare nell’opuscolo del principe ventenne certe intonazioni precoci di disgusto e di riluttante stanchezza. A una lettura spregiudicata esso ci rivela un giovane animoso, moralmente e naturalmente sano, comunque si voglia giudicare sull’opportunità e fondatezza delle sue opinioni. Già si vede chiaro l’ideale che lo ispira: riprendere in grande l’esempio laico del suo avo Giuseppe II, purgare l’impero dai retrivi e gesuiti, trasformarlo, svecchiandolo, in una monarchia costituzionale e borghese, e renderlo così capace di nuove fortune dopo gli smacchi a cui l’infanzia di Rodolfo assistette.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il suo patriottismo austro-ungarico (con accentuazione ungarica) è caloroso e impaziente; i suoi spiriti liberali non si sentono contraddetti da un militarismo ad oltranza. Siamo al congresso di Berlino, alla vigilia dell’occupazione della Bosnia. Una nuova era potrebbe aprirsi per l’Austria; e varrebbe la pena di ereditarne la corona.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Di queste tendenze, che chiameremo in largo senso progressiste, moderniste, democratiche, Rodolfo diè sempre che poté testimonianza in pubblico e in privato. Nessuna distinzione gli piacque quanto il titolo di dottore conferitogli ad honorem dall’Università di Vienna. Incaricato, nell’agosto dell’83, d’inaugurare in nome del padre un’esposizione viennese di elettricità, se ne valse per sciogliere un inno alla luce dei nuovi tempi ed all’Austria sua, portatrice di luce.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","A Vienna, egli disse, Preschel inventò nel 1833 il fiammifero; da Vienna quattro anni più tardi partì la candela stearica; a Vienna, prima che in Inghilterra, fu escogitata l’illuminazione stradale a gas. Possa dunque anche nella nuova fase evolutiva della luce artificiale “Vienna mantenere il suo posto d’onore; un mare di luce s’irraggi da questa città, e nuovo progresso ne muova”. Né gli bastò quest’inno; un altro ne scrisse, anonimo, pel Neues Wiener Tagblatt (16 agosto) a cui collaborava segretamente, celebrandovi la esposizione come un’apoteosi del magnifico secolo decimonono; e lo intitolò, con sicura enfasi, I mille e un giorno, in contrapposizione a Le mille e una notte e agli innumerevoli ma presto perituri oscurantismi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’allocuzione inaugurale fu celebre e non piacque a tutti. Il primo ministro conte Taaffe non aveva voluto nemmeno assistere alla solennità; la aristocrazia era assente; l’arciduca Alberto, il “venerando vincitore di Custoza”, fece una brutta smorfia di disapprovazione quando vide il principe ereditario discorrere col direttore del Tagblatt e capì che il discorso sarebbe stato strombazzato da un giornale di sinistra. Queste cose narrò per lettera Rodolfo, subito dopo, all’amico Szeps.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E il contrasto fra la luce, metaforica e reale, del progresso e il buio “de l’età nera, de l’età barbara” rimase familiare a lui, come ad altri spiriti, elevati o mediocri, dei tempi che videro fra noi il neopaganesimo di Carducci e il ballo Excelsior di Marenco. Uno degli arciduchi era per animo e per convinzioni affine a Rodolfo: Giovanni Salvatore di Toscana, quello che poco dopo la tragedia di Mayerling sparì e divenne famoso col nome di Giovanni Orth. Spesso egli fu complice del veemente cugino; e insieme si fecero beffe delle “superstizioni” e del culto dell’al di là.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Un giorno attraversarono di galoppo un corteo funebre, sgominandolo. Nel febbraio dell’84 si finsero spiritisti per smascherare un medium inglese, certo Bastian, che abbindolava la società di Vienna. I preparativi furono lunghi e pazienti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Stabilirono molle robuste e invisibili ai battenti dell’uscio da cui venivano i fantasmi, le assicurarono a una funicella dello stesso colore della tappezzeria, e prolungarono la funicella fin sotto il tavolino spiritico fermandola al pavimento con una goccia di cera. Quando fu il momento buono, i due arciduchi eseguirono la manovra premeditata. Si accese la luce, scattarono le molle, e il fantasma – che era, s’intende, Bastian – non fece in tempo ad evadere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Lo stesso Rodolfo, necessariamente anonimo, narrò punto per punto l’avventura nel solito giornale; e il riso fu grande. Si divertiva ricordando le gesta di un certo barone L., che credeva seriamente d’aver visto il diavolo. Ogni occasione di ilare scandalo lo esaltava.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nell’inverno dell’83 gli fece visita a Praga, ov’egli comandava la 18a brigata di fanteria, l’arciduca Federico, figlio dell’arciduca Alberto ma più gaio del padre, ottimo bevitore di sciampagna e maniaco di giochi pirotecnici. Siccome non aveva polvere, mescolò “in un vaso da notte” tutti i profumi e le essenze che poté trovare nelle camere di Rodolfo e di sua moglie, e appiccò fuoco alla miscela, tenendo il vaso fuori della finestra. La fiamma fu bella, ma infine esplose orrendamente proprio davanti alla finestra dell’imperatrice Augusta di Germania che abitava al primo piano.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Fu dato l’allarme; ma nessuno poté mai spiegarsi che cosa fosse stato quell’incendio o quella meteora nel Hradschin di Praga. Fra tanta giocondità d’esuberanza pensava alla morte per domarne in sé il timore. Una volta, vedendo che il pittore Canon suo ospite di caccia era finito, come suol dirsi, briaco morto sotto la tavola, lo fece portare di peso sulla tavola e gli accese intorno le candele per la curiosità di vedere che faccia facesse quando, risvegliato da un getto d’acqua fredda, si rizzasse sul catafalco.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Da consimili scherzi, che comprendiamo pensando a mattane studentesche di gusto germanico, passava a contemplazioni più serie del dolore e della morte. Stoicamente cercava l’occasione di osservare uomini o animali morenti, perché “bisogna assuefarsi all’estrema necessità di ogni esistenza”, e si stupiva notando che ognuno muore in un modo diverso. La moglie partecipava alle sue burle, e ne rideva francamente.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma lo seguiva anche più in alto; e sapeva dire agli ospiti l’emozione e la pietà suscitatele nell’animo dalla vista del primo suo cervo ucciso in caccia. Egli aveva sposato, il 10 maggio dell’81, Stefania di Belgio, nata a Laeken nel ’64. Lo sposo non aveva ventitré anni; la sposa era una bambina diciassettenne.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La figlia maggiore del re Leopoldo del Belgio, Luisa, già da sei anni era moglie del principe Filippo di Sassonia Coburgo-Gotha, proprietario di terre e palazzi in Austria e in Ungheria, strettamente legato alla corte viennese, e fratello di quel Ferdinando che fu poi principe e zar di Bulgaria. Della figlia minore si disse allora che fu “più fortunata”. Dapprima si pensò per Rodolfo alla principessa Matilde, figlia del principe e più tardi re Giorgio di Sassonia, che poi Luisa di Toscana doveva descrivere (corpulenta, goffa, mangiatrice di montagne di fragole e panna, e pittrice di tele smisurate) in alcune pagine salacemente allegre.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ancora non si poteva dire di lei che, se cadeva ballando su un parquet troppo lustro, il tonfo si sentisse in tutte le stanze, né che i suoi capitomboli nelle sale di pattinaggio fossero così poco decorosi da indurre il re a contrastare perentoriamente quella disgraziata passione sportiva. A sedici anni era “abbastanza bellina”; ma quando Rodolfo andò a Dresda per vederla “si persuase che la sua beauté de jeunesse avrebbe ben presto superato in esuberanza i tipi di Rubens, onde preferì cercarsi una fidanzata di forme più eleganti”. Un imparentamento con la corte di Monaco fu escluso pel timore di troppo ripetuti vincoli fra cugini; e per altri motivi, tra cui forse la reputazione, poco cara a Rodolfo, del bigottismo madrileno, e fors’anche il suo mediocre entusiasmo per le attrattive delle candidate, rimasero fuori gara le Infante di Spagna Maria de la Paz ed Eulalia Francisca.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ragioni politiche ben note vietavano un imparentamento con Casa Savoia. Stefania, cresciuta rapidamente in lunghezza, era pallida, magra, biondissima, con un aspetto di ancora sproporzionata adolescenza. Il fidanzamento fu procurato per mezzo del ministro austriaco a Bruxelles, conte Chotek, padre di quella Sofia che fu più tardi moglie morganatica dell’arciduca ereditario Francesco Ferdinando.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La corte belga accolse con gioia la proposta, pur chiedendo un rinvio per il motivo, candidamente addotto, che la fanciulla non era ancora “interamente formata”. Può essere che qualcuno abbia ricordato con timore altre nozze, non avventurate, di Casa d’Austria con la famiglia del Belgio: Carlotta, zia di Stefania, moglie di Massimiliano, la misera e demente imperatrice del Messico. Ma la nuova principessa ereditaria piacque a Rodolfo, che sollecitò le nozze e fu visto appassionatamente arrossire nella cerimonia del fidanzamento (7 marzo ’80).","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Gli piacque anche il suocero Leopoldo, “liberale” e moderno. Stefania, giunta nella patria adottiva, fu accolta con le solite (e pur sempre spontanee) dimostrazioni di giubilo dalla popolazione di Vienna, e da quella di Budapest, ove la coppia entrò solennemente una settimana dopo gli sponsali, il 18 maggio dell’81. La giovane moglie di Francesco Giuseppe era stata celebrata nelle canzoni come la “rosa di Baviera”; Stefania fu, naturalmente, la “rosellina del nord”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Più tardi, a tragedia compiuta, si disse che la sproporzione tra l’adolescente “né carne né pesce” e lo sposo, già maturo d’animo se non d’anni, nascondesse il germe di futuri malintesi, e Stefania fu descritta come troppo inferiore a Rodolfo e incapace di comprenderlo. Non solo la sua pregevole attività intellettuale degli anni di vedovanza, durante i quali coltivò la pittura e la musica e pubblicò anche un libro intitolato Lacroma (l’isola dalmatica cara a Massimiliano e a Rodolfo), smentiscono quest’asserzione; la smentiscono meglio le testimonianze, soprattutto quella di Rodolfo, dei primi anni di matrimonio. L’intimità, d’amore e di pensiero, fu tra i due molto stretta.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Egli la chiamava, parlando o scrivendo a terzi, semplicemente “mia moglie”, quasi con l’intenzione di darle il più caro e il più veritiero dei titoli. Dall’81 all’83 vissero a Praga, ove il principe s’impratichiva nel comando militare; ma trascorrevano l’estate, più che altrove, a Laxenburg. E a Laxenburg, dove Rodolfo era nato, nacque nell’83 la loro unica figliola, Elisabetta.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ventun colpi a salve furono sparati, invece dei centoquattro che sarebbero spettati a un arciduchino. Ma il padre, per allora, se ne consolò. “Madre e bimba,” scriveva bonariamente, il 4 settembre, “stanno benissimo, Stefania è come se non fosse successo nulla, fiorente come sempre, e la piccina è un terremoto, pesa sette libbre, ben costruita, robusta, con molti capelli sul capo, molto vivace, strilla tremendamente, e succia moltissimo e senza punte cerimonie.” Il 26 dicembre di quel medesimo anno il principe ereditario, promosso di grado, fu nominato comandante della 3ª divisione di fanteria, e trasferito da Praga a Vienna.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Marito e moglie diedero un nuovo tono alla Corte e alla società. Un’osservatrice francese, spregiudicata ed attenta, che si nascondeva sotto lo pseudonimo di Paolo Vasili, così descrisse a quei tempi l’arciduchessa Stefania in un libro ch’ebbe anche una traduzione italiana (La Società di Vienna, Milano, Dumolard, 1885): “La casa del principe imperiale era dunque, in virtù del conte Carlo di Bombelles (suo gran maestro di corte), tutta ben predisposta per ricevere la più florida, la più leggiadra e la più compita delle principesse. Si parla assai volentieri dell’arciduchessa Stefania, perché non se ne può dir che bene.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essa sta all’imperatrice come il principe imperiale all’imperatore. Ilare, parliera, fresca di corpo e d’anima, incarna in sé la giovinezza incantatrice e si affeziona tutti i cuori... Adora i bambini, e numerosi sono i tratti di benevolenza ch’essa usa anche ai bimbi che incontra per via. La principessa imperiale è buona conoscitrice di musica; qualità cotesta che era un tempo molto coltivata nella Casa d’Austria...","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Oggi, se il genio della musica vuole rientrare nel castello di Vienna, verrà a sedersi al pianoforte dell’arciduchessa Stefania.” Il principe ereditario, diceva la medesima testimone, era l’idolo di tutti. “Come ogni erede a un trono, gli si danno le qualità che il popolo desidera, qualità diverse da quelle del padre suo e, poiché egli ancora non governa, non si scorge in lui, naturalmente, verun difetto.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il primo saggio dato di sé fu un saggio da maestro. Il suo primo discorso, fatto all’apertura della Esposizione d’elettricità e la frase fortunata del ‘mare di luce’ che l’Austria doveva spandere nel mondo, piacquero assai, furono applauditissimi ed egli si è reso popolarissimo. L’arciduca Rodolfo parlò dopo, parecchie volte ancora in pubblico, dando nuovamente prova d’un ingegno sottile e colto.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Egli è buon scrittore come è bravo oratore...; istruitissimo, predilige la compagnia dei letterati e dei dotti, e, con somma sua soddisfazione, attorno a lui li chiama, li raccoglie e li trattiene. Se egli li onora colla sua benevolenza, assai più li affascina col suo talento, ed ha il nobile orgoglio di far lodare in se stesso, dagli scienziati e dagli artisti, più l’uomo intelligente e colto che il principe.” E sua cognata Luisa di Belgio così ne evocava, trent’anni dopo Mayerling, l’immagine affascinante: “Aveva più che la beltà; aveva la seduzione. Di statura media, ben proporzionato, nascondeva molta resistenza sotto un’apparenza delicata.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Faceva pensare a un purosangue; ne aveva il temperamento, l’aspetto leggero, e i capricci. La sua forza nervosa uguagliava la sua sensibilità. Sul suo viso, di pallore opaco, si riflettevano i suoi sentimenti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’occhio, la cui iride bruna e brillante si colorava a tratti di tinte diverse, sembrava cambiare la forma cambiando d’espressione. Passava prontamente dallo sguardo carezzevole all’ira, e dall’ira alla carezza. Era un occhio inquietante, rivelatore di un’anima prensile, differenziata e raffinata.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il sorriso di Rodolfo era da sfinge angelica, simile a quello di sua madre; ma egli aveva, in più, una maniera di parlare, di cattivare, di darsi, come se abbandonasse la sua personalità enigmatica all’interlocutore, orgoglioso di possedere quest’essere raro e prestigioso.” Tali erano l’animo e la mente di Rodolfo, e tale era l’apparenza esteriore, splendida ancora negli anni successivi alla nascita della figliola. Ma qualcosa era già profondamente mutato nell’intimo, quando nell’88 gli giunse il primo messaggio di Mary Vétzera, giovanissima, quasi una bambina, come una principessa fidanzata. Questo messaggio diceva solamente: “Una che gli vuol bene gli manda un saluto affezionato.” II.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Maria Larish e Mary Vétzera Forse la baronessina Mary Vétzera non aveva ancora diciassette anni, quando per la prima volta alzò gli occhi verso il principe imperiale. Era nata il 19 marzo del 1871, e aveva passato l’infanzia e l’adolescenza in viaggio, seguendo il padre e la madre nelle successive residenze, visitando Londra, accompagnando talvolta gli zii materni in viaggi di piacere a Homburg, a Wiesbaden, a Baden-Baden.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Suo padre, il barone Vécsera o Vétzera (giacché il nome si trova indifferentemente scritto nei due modi, ed anche in altri consimili) era di piccola nobiltà ungherese, oriundo dalle vicinanze di Presburgo, e aveva una mediocre proprietà a Pardubitz. Servì il suo governo come diplomatico, a Darmstadt, a Bucarest, in altre capitali, e finalmente al Cairo ove morì nell’autunno dell’87. In gioventù era stato dragomanno dell’ambasciata austro-ungarica a Costantinopoli, e lì aveva conosciuto e sposato Elena Baltazzi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il nonno materno di Maria Vétzera, il banchiere Baltazzi, venuto su dal nulla, aveva accumulato rapidamente una fortuna che alla sua morte poteva essere di venticinque o trenta milioni. Era greco, dell’isola di Chio, ma aveva fatto le prime prove a Parigi, impiegato alla banca Lafitte; di lì, raccolte esperienze e forze, s’era trasferito a Smirne, e più tardi a Costantinopoli ov’ebbe relazioni di confidenza col sultano e con potenti pascià. Presa moglie in Inghilterra, si stabilì finalmente a Vienna con alcuni dei suoi figlioli, che ebbe in bel numero.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Troviamo ricordati, oltre Elena Vétzera, Evelina Baltazzi che sposò il conte Giorgio Stockau, Maria Virginia (carezzevolmente chiamata “Bibì”) contessa Saint-Julien, e i quattro fratelli Alessandro, Ettore, Aristide, Enrico, molto noti nella società viennese per la vita disinvolta e per l’eleganza composita di buon gusto inglese e di vivacità levantina. Una vita fortunata e varia come quella del vecchio Baltazzi non offriva spunti per leggende di santità; e naturalmente si sparsero dicerie, che nulla ci costringe a ripetere, sulle origini impure della sua ricchezza. I figli brillarono alle cacce, alle corse, nelle allegre compagnie; ma che accuse gravi non corressero sul loro conto è dimostrato, in un mondo che teneva molto alle apparenze, dai modi di cortesia quasi amichevole con cui li trattavano l’imperatore e l’imperatrice.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La contessa Larisch, nipote dell’imperatrice, nel suo libro di memorie (My Past, Londra, 1913), nomina Ettore e Aristide Baltazzi, accanto a gentiluomini di antichissima nobiltà come un Elemér Batthiány e un Nicky Eszterházy, tra i compagni di caccia dell’amazzone Elisabetta a Gödöllö; e aggiunge che proprio l’imperatrice la presentò alla loro sorella Elena Vétzera. La medesima Larisch, che non aveva ormai più ragione di amarla, la descrive come molto piccola di statura, e sproporzionata, anzi addirittura “un tantino gobba”; ma aggiunge che i suoi splendidi vestiti dissimulavano questi difetti e che, nonostante tutto, essa era veramente bella, con occhi bigi scuri così espressivi che avrebbero illuminato ogni viso. Altri testimoni del tempo non sentono il bisogno di limitare la lode, e parlano senz’altro di “pura bellezza orientale”, il cui fascino sorprendente era ancora accentuato dall’originalità delle maniere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il destino tremendo che colse questa donna e al quale essa poté, fulminata, per lunghi decenni sopravvivere non permette di accennare se non con ritegno, anzi, con ripugnanza, alle crudeli propalazioni di veri o supposti misteri della sua vita. Non è che un pettegolezzo spietato il racconto della contessa Larisch secondo cui la baronessa Vétzera fulgente in un domino giallo a un ballo in maschera all’Opera Imperiale, ebbe dall’arciduca Guglielmo, loquace gazzettiere del bel mondo, la notizia che un Eszterházy “a lei molto caro” si fidanzava; al qual colpo improvviso ella svenne, capitombolando dall’altro lato della panca su cui era seduta e che non aveva spalliera, sicché “soltanto una cospicua mostra di scarpe e calze all’aria denotò la sua ubicazione”. Sono di gran lunga peggiori le combinazioni immaginose con cui i più corrivi, accostando date casuali e accentuando gl’insignificanti rapporti fra la Vétzera e gli Asburgo, finsero ch’ella, al tempo della sua prima dimora viennese, piacesse troppo all’imperatore e che la fatale intimità precedesse la nascita di Mary Vétzera giusto quanto occorreva perché, circa diciotto anni dopo, la tragedia di Mayerling contenesse, oltretutto, un incesto.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La contessa Larisch (se ci fosse bisogno di addurre testimonianze) basterebbe da sola, con l’autorità irrefragabile del suo silenzio, a smentire la mostruosa fandonia. Credula, incontinente, pronta a curiosare anche dentro l’alcova ove il suo proprio padre fu generato, non avrebbe mancato di riferire sugli amori di Francesco Giuseppe con Elena Baltazzi, se avesse avuto sentore magari soltanto di una calunnia appena appena mormorata. E invece il peggio a cui giunge è di attribuire all’imperatrice Elisabetta l’insinuazione (poco credibile anch’essa) che con la baronessa Elena Vétzera suo figlio Rodolfo avesse fatto “le prime armi”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Di certo si può dire soltanto che i coniugi Vétzera non vissero sempre uniti; che la moglie ebbe a Vienna un palazzo bellissimo nella Salesianergasse non molto lungi dai palazzi Metternich, Schwarzenberg, Hoyos, dai giardini del Belvedere, dall’ambasciata germanica; e furono molto noti il suo lusso e la sua tavola ospitale e fina. Forse le ricchezze di Baltazzi, divise fra troppi figlioli, non sarebbero bastate per sempre a una vita così liberale; ma non è meno che infame il sospetto ch’essa, sentendo avvicinarsi la bassa marea, pensasse di speculare sulle figliole. Dopo la guerra son venute fuori dagli archivi le due lettere che, compiutasi la tragedia di Mayerling, essa scrisse a Francesco Giuseppe.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Chiedeva riparazione per gli oltraggi sofferti nel suo onore e nella memoria della disgraziata Maria. Supplicava che non fosse sottratta ai suoi figlioli superstiti la protezione sovrana (della quale non avrebbe sentito così stringente e materno bisogno, se veramente avesse avuto la capacità e la voglia di “speculare” sul disonore). Perorava la causa sua e dei suoi con angoscia ma con dignità, e, insomma, con un tono ammissibile solo in una madre che abbia forse negligenze e sventatezze da rimproverarsi, ma non colpe capitali.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’imperatore le rispose (19 luglio 1889) garantendole protezione pei suoi figlioli “quando il loro avvenire apparisse seriamente, e senza loro colpa, minacciato”: parole al tempo stesso riguardose e severe, e inconcepibili tanto se la baronessa Vétzera fosse stata quale i libellisti la dipingono, quanto se Francesco Giuseppe avesse dovuto o semplicemente potuto addebitarsi la spaventosa paternità della fanciulla che pochi mesi prima era morta nello stesso letto di suo figlio Rodolfo. I figli del barone e della baronessa Vétzera furono quattro: Anna la prima, Maria la seconda; i maschi si chiamavano ungaricamente László e Feri. Anna, educata in convento, non molto bella, aveva disposizioni quiete e raccolte, preferiva i vestiti semplici e chiari di fanciulla, passava lunghe giornate a dipingere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Maria, dotata di qualità letterarie e musicali, leggeva insaziabilmente, scrutava problemi troppo ardui per i suoi anni, s’esaltava nel canto. I molti viaggi e le frequenti esperienze avevano sforzato e complicato lo sviluppo del suo spirito. Gareggiava già d’eleganza e di sfarzo con la madre, ma spesso ricadeva in malinconie estenuate, in indefinite oppressioni.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Era nervosa come una ragazza europea, superstiziosa come un’orientale, fantastica, estatica. Chi la conobbe ce la descrive, talvolta, audace, con la sigaretta fra le labbra; altra volta ansiosa e irrefrenabile, mentre seduta su un alto canapè parla senza pausa e i tacchi dei suoi stivaletti battendo l’uno contro l’altro accompagnano come un suono di nacchere le parole eccitate; ma più spesso la vediamo smarrita in contemplazioni fuggitive. A un’amica, di cui conosciamo solo il nome di battesimo, Erminia; a un amico, di cui non sappiamo neppur questo, scriveva lettere melodiose ove l’infantilità della sua anima emerge a un tratto come uno squillo da preludi di aspirazioni affannate, di presentimenti elegiaci.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La sua bellezza, velocemente fiorita al calore del sangue orientale, non sembra che sia riportata intera dalle fotografie e dai ritratti; perché era, più ancora che di linea, d’espressione e di colore. Un narratore relativamente bene informato, Ernst von der Planitz, cita tuttavia un “celebre” quadro di Strobl, da cui risultano quelle fattezze singolarmente delicate della bocca e della parte inferiore del viso, ove principalmente risiedeva un fascino cui nessuno desiderava sfuggire. “L’immagine di Mary Vétzera” scrisse ventiquattr’anni più tardi la Larisch “è incancellabile nella mia memoria, e mi basta chiudere gli occhi per rivederla in tutta la freschezza della sua beltà.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non era molto alta, e la sua figura morbida e il busto bene sviluppato le davano più dei suoi diciott’anni. La sua complessione era amabile, e la bocca rossa, voluttuosa, si apriva su piccoli denti, bianchi ed acuti, ch’io chiamavo i suoi dentini di topo. Il naso di Mary era lievemente retroussé, dal che veniva un che di piccante al leggiadro viso, ed io non ho mai visto occhi belli come i suoi – d’un cupo azzurro, con lunghe ciglia rivoltate sotto sopracciglia fini ed esatte.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Aveva i capelli scuri e lunghissimi, e belle mani, e bei piedini; e camminava con una grazia ondulante, con una seduzione irresistibile.” A compiere questo ideale di bellezza femminile avevano concorso, con scelte note di colore, parecchie e diverse terre, dall’Egitto a Londra. Non le mancavano tracce, nel linguaggio e nei modi, di sentimentale educazione inglese; e quelli che le volevano bene, tutti quelli che la conoscevano, la chiamavano “Mary dear”, Maria la cara. Un amore finito con la morte si vorrebbe quasi che fosse cominciato dalla nascita; ed anche sul primo incontro di Maria Vétzera con Rodolfo d’Austria si sono raccontate cose di maniera preraffaellita.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il barone Vétzera era consigliere di legazione in Germania, dice Ernst von der Planitz, quando Rodolfo si recò a Dresda in cerca di sposa. La piccola Maria aveva press’a poco dieci anni, e lo vide alla stazione di Teschen ove suo padre con tutta la famiglia era andato ad ossequiarlo. Alcuni anni più tardi, nell’84, lo rivide a Costantinopoli; e questa volta, già più adolescente che bambina, fu notata; tanto che il principe ereditario – così aggiungono i troppo bene informati – prorogò di alcuni giorni la partenza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Astraendo da quest’ultimo particolare, in tutto arbitrario, non v’è motivo né di credere né di non credere che Maria fin dall’infanzia avesse avuto occasione di vedere Rodolfo e di idoleggiarlo in segreto. Sembra invece da respingere senz’altro la notizia, da molti riferita, che Rodolfo l’abbia conosciuta al famoso ballo dei polacchi, nel carnevale viennese dell’88. La madre di Maria, nel memoriale che pubblicò poco dopo la tragedia di Mayerling, scrisse che la figliola era stata presentata in società proprio tre giorni prima della catastrofe, il 27 gennaio dell’89; né avrebbe avuto alcun interesse a dire una piccola menzogna che innumerevoli testimoni potevano subito smontare.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","In breve, non c’è nulla d’autentico prima del messaggio orale, timido e insieme temerario, ch’ella mandò a Rodolfo nel settembre dell’88, per mezzo della contessa Larisch: “Una che gli vuol bene gli manda un saluto affezionato.” La Larisch si recava in Baviera per assistere alle nozze di diamante dei suoi nonni, ch’erano pure i nonni di Rodolfo; ma non pretenderemo ch’ella si ricordi esplicitamente di avere riferito al cugino le parole che le furono commesse. Già parecchie volte abbiamo dovuto nominare questa donna, che è parte in causa e testimone principale nei fatti che condussero alla catastrofe di Mayerling. Molti, a cominciare dall’imperatore e dall’imperatrice, le attribuirono una responsabilità schiacciante; Elisabetta, che l’aveva avuta carissima, troncò con lei ogni rapporto, e non volle più né vederla né udirla; Francesco Giuseppe, nella lettera alla baronessa Vétzera che pocanzi abbiamo ricordata, cancellò, non per indulgenza, ma per spregio, alcune parole severissime sul conto della Larisch, che il suo aiutante di campo aveva scritte e che certamente esprimevano il pensiero di lui.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ella emigrò da Vienna, e non vi fece mai più ritorno; si ritirò dapprima in Baviera, e infine si stabilì a Londra, ove nel 1913 pubblicò una autobiografia apologetica (My Past) che in massima parte concerne la tragedia di Mayerling: libro indispensabile per chi voglia esplorare questo mistero storico, ma da adoperarsi, s’intende, con scrupolosa cautela. La vita esteriore di Maria Larisch è presto detta. Il duca Luigi di Baviera, figlio primogenito del duca Massimiliano, sposò nel maggio del ’59 la giovane attrice Enrichetta Mendel, rinunciando alla primogenitura che passò a suo fratello, l’oculista Carlo Teodoro.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La moglie ebbe il titolo di baronessa Wallersee, e come baronessina Wallersee nacque poco dopo ad Augsburg la loro unica figliola Maria, che dunque era poco più giovane dell’arciduca Rodolfo, e non aveva ancora trent’anni al tempo di Mayerling. Delle cinque belle sorelle di suo padre, Elisabetta fu imperatrice d’Austria, Maria Sofia fu l’ultima regina di Napoli, Sofia Carlotta, fidanzata del re Luigi di Baviera e suo unico amore, fu poi duchessa d’Alençon e perì nell’incendio del Bazar della Charité a Parigi, Matilde fu principessa di Trani, Elena principessa di Thurn e Taxis. Così Maria Wallersee era nipote di Elisabetta (“la zia Sissi”, come la chiamavano) e cugina germana di Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Molto amata dalla zia, ne divenne di buon’ora dama di palazzo e confidente, e fu da lei stessa condotta all’altare, quando il 20 ottobre ’77, “in una malinconica giornata d’autunno”, sposò il conte Giorgio Larisch. Ebbe parecchi figli, due dei quali, Francesco Giuseppe e Maria Valeria, furono tenuti a battesimo dall’imperatore e dalla giovane arciduchessa di questo nome. Il primo dei suoi figlioli nacque nel ’79, l’ultimo nel ’94; uno di essi volle uccidersi, tratto alla disperazione dalla colpa che i libellisti attribuivano a sua madre nella tragedia di Mayerling.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nel novembre del ’96, quasi otto anni dopo la morte di Rodolfo e della Vétzera, i coniugi Larisch divorziarono, e nella primavera successiva ella sposò in seconde nozze il cantante Bruck. Già cinque anni prima, suo padre, che in gioventù aveva sposato un’attrice di prosa, aveva dato alla figlia l’esempio di un amore inestinguibile, anche se versatile, per l’arte, sposando la ballerina ventenne Antonia Barth. Spesso i Wittelsbach vissero, nel secolo scorso, sospesi fra la realtà e la fantasia, fra il trono e la scena; e lo squilibrio li portò nei paraggi del manicomio, quando non addirittura dentro.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Più difficile è acquistare e dare un’idea giusta della vita intima di Maria Larisch. Il suo libro non è interessante solo per la grandezza della materia, ma anche per una sagace e veramente artistica distribuzione degli effetti. Tuttavia essa non riesce, e neanche si prova, a dissimulare la tenace passione che ha per se stessa, la scarsa carità che sente per gli altri.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Della sua propria madre dice – non certo con malizia, ma con libertà di critica – che il suo buon successo di attrice era dovuto in gran parte alle attrattive fisiche; di sua nonna racconta, spregiudicatamente, che, sentendo ripugnanza per lo sposo, la sera delle nozze lo chiuse a chiave in una stufa, e così passò tranquillamente la prima notte. Tranne Francesco Giuseppe, rispettato e remoto, nessun personaggio pare che meriti da lei un trattamento riguardoso. Nemmeno l’inevitabile amore per i figlioli la trattiene dal dipingere suo marito Giorgio Larisch – di cui non dimenticheremo la faccia piatta, coperta di macchioline rosse – con un dispregio e un tedio assai peggiori dell’insofferenza e dell’odio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma riconosciamo subito che nemmeno di se medesima ella sa essere adulatrice. Altrimenti non riferirebbe la frase brutale che il conte Nicola Eszterházy le disse il giorno delle sue nozze con Larisch: “Baronessa, non le faccio nessun augurio. Una fanciulla che si vende a una scimmia non merita stima.” Né racconterebbe per lungo e per largo, in un libro dov’è tanto color di sangue, un aneddoto di mediocre vanità di cui ella fu la protagonista a Londra; cioè che la duchessa di Manchester la sospettava di avere i capelli in parte tinti e in parte falsi, alla quale diffamazione ella reagì apparendo una sera a un ballo con la fitta chioma bionda raccolta in due semplici trecce, annodate da due semplici nastri, e vittoriosamente scendenti molto più giù della cintura.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dei suoi primi anni di matrimonio ci fa sapere, con frase spontaneamente rivelatrice, che ebbe “due figlioli, ma nessuna distrazione”. Un sentimento vero, ciò non pertanto, l’ha dominata per tutta la vita: la passione, non importa se esclusivamente cerebrale e fantastica, per la zia imperatrice Elisabetta. Era ancora bambina, quando per caso la vide inconsolabilmente piangere nel giardino di Garatshausen, e, poiché seppe custodire il segreto, le divenne (così essa pretende) preziosa e cara.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Io,” confessa con la solita impulsiva lealtà, “non ero una sensitiva, ma presso di lei tutto il mio cuore vibrava. Mi affascinava, mi sconvolgeva l’immaginazione. Fu lei che mi fece avere fiducia in me stessa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non era mai l’imperatrice, ma la zia Sissi, chiaroveggente, benevola, per cui avrei dato volentieri la vita.” Le quali parole contrastano crudamente col ritratto di Elisabetta, manierato ed energico, che troviamo poche pagine più oltre nel medesimo libro: “Simile ad Artemide, ella era glaciale, splendida e superba. Io me la rappresentavo come una divina cacciatrice, seguita dalla muta, in traccia del capriolo. Ovvero la vedevo come Venere ch’esce dal bagno, al chiaro di luna, nel suo fulgore d’avorio.” Ma, le sembrasse meritevole d’essere amata o solamente divinizzata, non pensava che a lei, non viveva che di lei; e le bastava, quand’era lontana, di vedere la sua scrittura per divenire nervosa e prendere in uggia le persone mediocri che le stavano intorno.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Sarebbe poco umano cercare nelle pagine della Larisch, delusa e caduta in disgrazia, nient’altro che ammirazione ed ossequio verso la sua augusta protettrice di un tempo; anche se sarebbe stata umanamente desiderabile una maggior continenza nelle rivelazioni, davvero così futili da divenire alla lunga penose, sul suo gabinetto da toeletta, sulla qualità delle sue calze, sulla lunghezza delle sue camice, sulle fragole schiacciate con cui si curava la pelle, sul bagno d’olio d’oliva caldo ove per miracolo una volta non fece una fine di martire, sulla pozione di chiare d’uova con sale che trangugiava per non ingrassare, sul miscuglio d’uova crude e di brandy con cui mensilmente lavava le sue pesanti trecce brune. “Si può affermare, senza troppa esagerazione, che i capelli della zia Sissi fossero numerati ad uno ad uno.” Non erano molti anni, quando la contessa Larisch scriveva queste parole, dacché il “pugnale villano” di Luccheni aveva trafitto il cuore di quell’alta infelice. Ma perfino dal tanto pettegolare su quel povero bel corpo travagliato dal terrore della morte, su quella triste anima che cercava una verità nelle superstizioni cartomantiche e spiritiche, vien fuori una certa specie di patetico; e la cura ossessiva che Elisabetta ebbe della sua propria grazia carnale fu soltanto un aspetto di quella sua religione estetica, che può essere giudicata riprovevole, ma non può sembrare meschina o ridicola.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","È verosimile ch’ella si sia sfogata contro la maternità considerandola come la decadenza fisica, la condanna della donna; ma non è necessario prendere questi sfoghi alla lettera, se la stessa Larisch testimonia del suo tenero amore verso l’ultima figlia, Maria Valeria. È ammissibile che fosse orgogliosa ed egoista e che perfino parlasse con voce soffocata e veloce, talvolta incomprensibile, quasi per accrescere le distanze; ma quell’orgoglio era solitudine e tormento; e l’iniziativa ch’ella prese, scegliendo in Caterina Schratt una buona compagna illegale per suo marito, fu immorale da altri punti di vista, non egoistica nel senso proprio della parola. La Larisch, profittando di simpatie che Elisabetta ebbe per questo o quel gentiluomo ungherese o britannico, insinua il sospetto che ne fosse l’amante; ma non ci convince, perché è poco convinta lei stessa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Se era, come tiene a vantarsi, la confidente dell’imperatrice, dovrebbe saperne di più, e non esiterebbe a farcene parte. Né ci convince quando racconta che proprio l’imperatrice la costrinse, o almeno la sedusse, a sposare contro genio il conte Larisch; per averla sempre sottomano, cedendola a un uomo mediocre, e per disporne come prima. Non risulta dai fatti concreti raccolti nella sua biografia ch’ella fosse così indispensabile ad Elisabetta; ed è probabile che questa abbia semplicemente sbagliato, come spesso accade ai combinatori di matrimoni.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","In genere, si sarà detto molto della contessa Larisch dicendo che in lei l’immaginazione è più sicura della memoria, e il temperamento è più robusto della logica. Chi amò questa donna, oltre l’eccelsa e inafferrabile zia? Essa ricorda due suoi pretendenti, Erberto Bismarck e Nicola Eszterházy, con rimpianto piuttosto mondano che cordiale.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dice che nel suo cuore di malmaritata v’era, come nel cuore di ogni donna, un sentimento per qualcuno, ma aggiunge che “l’oggetto di questo sentimento” lo ignorava; e non rivela il segreto. Sicché è sorta facilmente l’ipotesi ch’ella amasse, misconosciuta e non ricambiata, suo cugino Rodolfo. La figura del principe ereditario s’alza, con tratti bruschi ed evidenti, dalle pagine della Larisch.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E la stessa antipatia ch’ella gli ostenta può sembrare sospetta. “Il giorno dopo, pranzo di famiglia. Lì per la prima volta dovevo incontrare mio cugino, il principe ereditario Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non appena egli fu apparso, provai uno strano sentimento di malessere. Forse intuii il pericolo che incombeva sulla mia vita. M’avvidi che mi spiava con la coda dell’occhio, e divenni più nervosa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","A tavola fu mio vicino, e si mise a punzecchiarmi spietatamente. La sua intelligenza era già virile, sebbene egli non fosse che un efebo. Era bello; e per un po’ di tempo stetti a pensare a quale animale il suo sguardo lo facesse rassomigliare.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","D’improvviso scopersi che aveva l’espressione di un lupo, con quegli occhi pieni di lucentezze verdi e quell’aria di volere, a un tratto, spiccare un salto. Questo pensiero mi fece trasalire, e subito mi ricordai la raccomandazione che mi aveva fatta l’imperatrice quando, prima di pranzo, ero andata a farle ammirare la mia bella toeletta: “Maria,” mi disse, “tu vedrai stasera Rodolfo. Sta’ in guardia; perché, se appena può, tu diventerai la sua preda.” Osservai con apprensione mio cugino.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Aveva il tic di tirarsi i baffi, come suo padre, Francesco Giuseppe, che non può stare cinque minuti senza assicurarsi che i suoi baffi siano sempre al loro posto. Altre storie di questo genere, alcune puerili, altre volutamente drammatiche, si possono brevemente riassumere. A Gödöllö, mentre la futura contessa Larisch cavalca a fianco del conte Elemér Batthiány, Rodolfo spinge brutalmente il suo cavallo fra i loro, scoppiando in una risata impertinente.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essa, la sera, gli chiede spiegazioni, e Rodolfo risponde che lo mettono di buon umore le ragazze pazzamente innamorate, com’è lei del conte Batthiány, com’è Elisabetta T. (Elisabetta Thurn und Taxis, altra nipote dell’imperatrice?) di lui Rodolfo.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Così dicendo, mostra una fotografia, con dedica, di questa Elisabetta, ed esprime opinioni piuttosto libere sui costumi delle fanciulle di grandi famiglie. “Io persi il dominio di me stessa, e dimenticando chi fosse mio cugino gli diedi uno schiaffo. “Rodolfo s’inchinò sdegnosamente.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E disse soltanto: ‘Non me ne scorderò.’ “A pranzo raccontai all’imperatrice tutta la faccenda. ‘È stato un atto imprudente,’ ella disse, ‘perché Rodolfo è un nemico pericolosissimo.’” Dal drammatico, non possiamo dire se autentico in tutto e per tutto, passiamo al puerile. A Natale l’imperatrice fa accendere tre alberi, e dona a Rodolfo e a Maria una tavola coperta di bonbon, che se li dividano.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Rodolfo, per far un dispetto alla cugina, le rosicchia i margini dei bonbon, e glieli rimette pari pari nella bomboniera. E dal puerile di nuovo al drammatico. Per dono di nozze, quando Maria sposa il conte Larisch, Rodolfo le porta una magnifica perla nera, montata a spilla.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essa la guarda con terrore, perché ha sempre avuto paura delle perle nere. A Londra il principe di Galles, il futuro Eduardo VII, dice dopo pranzo a Rodolfo: “Vorrei avere anch’io una così deliziosa cugina.” Rodolfo, molto agitato, le propone di accompagnarla nella sua vettura all’albergo ov’essa abita, che è il Claridge; ma il conte Larisch è geloso, e s’oppone. Bisogna rassegnarsi al “ritorno coniugale”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nell’81, come già sappiamo, Rodolfo sposa Stefania di Belgio. “L’espressione di Rodolfo era quella di un uomo che lascia un passato magnifico per un avvenire molto incerto. “Dopo la cerimonia passammo tutti nel gran salone di ricevimento della Hofburg, e Rodolfo e sua moglie dissero qualche parola gentile a ognuna delle signore presenti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Quando fu la mia volta, il principe ereditario mi guardò con occhio in cui il sarcasmo verso di me e la pietà verso se stesso erano stranamente commisti, e volgendosi a Stefania le disse: “Ecco mia cugina Maria.” Ecco dunque la cugina Maria. Non ci vuole un’indagine inquisitorialmente raffinata per comprendere che Rodolfo non le fu indifferente.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma ci corre da questa constatazione, che potrebbe senz’accento tragico ripetersi per tante mai donne e ragazze del tempo, alle pesanti deduzioni che con la solita logica dozzinale se ne son volute trarre. Il barone Alberto Margutti, che fu nell’ufficio del generale aiutante di Francesco Giuseppe dal 1900 al 1916, ma si sforza d’indovinare più che i suoi reali rapporti con la Corte non gli permettano di sapere, riferisce in un libro pubblicato nel 1921 un racconto del generale Latour. Abbiamo trovato questo nome fra gl’istitutori dell’adolescente Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Secondo, dunque, il Latour la giovane Maria, bella, ambiziosa, cara all’imperatrice anche per la sua bravura di amazzone, aveva pensato sul serio di divenire principessa ereditaria e di issarsi sul trono; e per questo, per toglierle questo pazzo pensiero di mente, la sposarono in fretta e furia al conte Larisch, “brillante ufficiale di cavalleria”; ma essa, implacabilmente vendicativa, stette in agguato, finché credette di trovare in Mary Vétzera lo strumento sperato per rompere il nodo coniugale di Rodolfo e Stefania. Aggiunge il Latour (echeggiato dal Margutti) che Rodolfo conobbe la bellissima diciannovenne baronessina Mary Vétzera, c’è bisogno di dirlo?, al ballo dei polacchi, nel carnevale dell’87, e che i rapporti fra i due amanti, coltivati dalla Larisch nel suo alloggio, durarono circa un anno. Non staremo a ripetere che abbiamo buoni motivi di non credere alla presenza della baronessina nel ballo polacco dell’88, e tanto meno in quello dell’87; che nel carnevale dell’87 essa aveva sedici anni, non diciannove; né anticiperemo le prove da cui si vedrà che l’amore di Rodolfo e Mary non durò né anni né mesi, ma settimane, anzi giorni.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Prescindendo da questi errori, che infirmano l’autorità della testimonianza Latour-Margutti, è difficile incontrare una natura più saltuaria e inconseguente della contessa Larisch, una a cui meno s’addica l’ipotesi che le affida una parte truce da lady Macbeth, un piano organico e progressivo da Jago in gonnella. Perfino verso Stefania non ha coerenza di sentimenti e di risentimenti; e, se riferisce con diletto che Mary Vétzera chiamava Luisa e Stefania “les paysannes belges”, se esagera accanitamente gli svantaggi fisici di Stefania giovane sposa (“non aveva né ciglia né sopracciglia; la sua sola attrattiva era lo splendore del colorito”), d’altro canto confessa volentieri che ne fu accolta cordialmente, deplora che la sorella Luisa abbia acquistato troppa influenza su lei aizzandola alla gelosia e al litigio domestico, riconosce che nei primi anni di matrimonio si avvantaggiò notevolmente in bellezza: contraddizioni inesplicabili in una donna che avesse premeditato un delitto, specie se a questa donna mancano, come mancano alla Larisch, la pazienza e la prudenza della dissimulazione prolungata. Essa fu poco pietosa verso i personaggi delle sue memorie; ma non pietà, amore del vero ci costringe a sceverare il calunnioso dal giusto in ciò che contro di lei fu detto; come abbiamo dovuto fare per la baronessa Vétzera madre.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il sangue di Mayerling non è mischiato con tanto fango quanto le curiosità avide e corrotte vorrebbero. Indubbiamente non poteva riuscirle di disimpegnarsi dal cerchio di responsabilità in cui era ormai prigioniera. Secondo che si narra, Rodolfo, otto giorni prima della morte, aveva posato, in uniforme da generale, nello studio del pittore polacco Taddeo Ajdukiewicz, e aveva lasciato lì l’uniforme.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Morto Rodolfo, l’imperatore acquistò il ritratto, e lasciò in dono al pittore l’uniforme, che questi desiderava tenere come ricordo. Allora l’Ajdukiewicz si credé giustamente in diritto di frugar nelle tasche, e vi trovò una lettera a Rodolfo della Larisch che, consegnata all’imperatore e alla imperatrice, denunziò la cugina del principe quale consapevole e favoreggiatrice di quel micidiale amore. Né la difesa tentata dalla Larisch nel libro di memorie poteva essere fortunata.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Poiché nessun sofisma può cancellare una frase di Mary Vétzera in una lettera alla amica Erminia: “Io ho due amiche, Lei e Maria Larisch; Lei lavora per la felicità della mia anima, e Maria per la mia rovina morale.” Ma chi voglia rendersi conto, senza indulgenza e senza iniquità, della natura di questa colpa, legga, nell’opuscolo in cui Rodolfo ventenne faceva il processo all’aristocrazia austriaca, la pagina eloquente e sprezzante che ne descrive la vita mondana. Cacce, corse di cavalli, galoppate, visite ai vicini di campagna in primavera; villeggiature in estate; altre cacce in autunno e progetti di vita invernale, con conversazioni incredibilmente scipite; la sera tè, e teatrino di dilettanti in francese; e combinazioni matrimoniali, con chiacchiere interminabili. Così dura fino a dicembre, finché, dopo Natale, i nobiluomini e le nobildonne si trasferiscono a Vienna, ove con molta serietà si affaccendano in ridicolissime cose, e riescono ad occuparsi dal mezzogiorno, quando cominciano a pattinare nel giardino Schwarzenberg, fino a tarda notte nei fumoirs.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","In una cosiffatta società, il cui passatempo preferito era inevitabilmente la cabala d’amore, primeggiava la contessa Larisch. Essa aveva una proprietà proprio in quella Pardubitz che Rodolfo dieci anni prima nominava, con dileggio, come il centro più fashionable delle cacce a cavallo nel tardo autunno. Ma proprio lei, Maria Larisch, dice candidamente la verità definitiva intorno a se stessa, purché non le si creda quando pretende che “i pasticci amorosi degli altri non l’avevano mai interessata”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Le basta andare poche pagine più avanti per dimenticare quest’altezzosa protesta. Ed eccola svelata nella sua povera realtà: “Senza dubbio, la mia famiglia era abituata a servirsi di me, ma gli intrighi a cui mi si mescolava, romanzeschi e punto pericolosi, erano brevi e presto obliati. Col principe ereditario era un’altra faccenda, e fino a questo momento negli amoruzzi di famiglia non avevo mai scherzato col fuoco.” Uno spirito di disoccupazione e d’intrigo la spinse, stordita, in un incendio divorante.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essa fu la complice necessaria, benché in gran parte involontaria, di un destino raccapricciante; ma non fu né l’autrice né la “dea ex machina” della tragedia di Mayerling. La madre e i figlioli Vétzera si stabilirono a Vienna nell’86, passarono gran parte dell’autunno ’87 al Cairo ove il barone Vétzera moriva, tornarono definitivamente a Vienna nella stagione invernale dell’88. Non nel carnevale di quell’anno, in una chiusa sala da ballo, ma nella primavera, per le vie della città e fra gli alberi del Prater, fiorì, secondo quello che possiamo sapere, l’amore di Mary per Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Se lo vedeva passare, diceva alla sua cameriera Agnese: “Oggi ho visto il principe ereditario. Era tanto bello.” Quando l’incontrava nel Prater, le pareva ch’egli la ringraziasse amorevolmente coi suoi begli occhi. In estate partì per l’Inghilterra, con un’angoscia al cuore come se si separasse da ciò che le era più caro sulla terra.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Desiderava di ammalarsi per non lasciare Vienna, che pure da principio a lei quasi greca era sembrata insopportabile e tetra. Ad Agnese che tentava di sviarla da quell’amore impossibile e le consigliava di pensare a qualche altro rispose che mai non avrebbe amato un altr’uomo. Tornata dall’Inghilterra le disse: “Non creda ch’io l’abbia dimenticato.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Lo amo anche più profondamente di prima.” Si sentiva felice quand’egli appariva alle corse e le rivolgeva uno sguardo. Anzi credeva ch’egli andasse alle corse, che prima non frequentava così regolarmente, soltanto per causa di lei. Credeva pure che facesse perfino tre volte il giro della Prater-Allee, mentre un tempo lo faceva soltanto una volta, per incontrarla più spesso, e che di proposito facesse passare la sua carrozza proprio accosto a quella di lei: tanto che essa arrossiva, e non vedeva né sentiva, e doveva farsi gran forza per essere in grado di rispondere alla mamma, se questa le domandava qualcosa.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Così raccontò Agnese più tardi alla madre di Mary. Il settembre dell’88 fu dolce e sereno. Un giorno la contessa Larisch, ch’era venuta a Vienna per compere e abitava al Grand Hôtel, incontrò sul Ring la baronessa Elena Vétzera, e ne accettò l’invito a colazione.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Entrata in casa, udì le voci irritate delle due sorelle Anna e Mary. Anna dipingeva e parlava, Mary rispondeva a tono dalla sua camera che comunicava con quella della sorella maggiore. “Le voglio raccontare,” disse Anna alla contessa Larisch sopraggiunta, “e Lei non crederà mai che Mary possa essere così sciocca.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Pensi che è innamorata pazzamente del principe ereditario. O Maria, Lei non può immaginare nulla di così scemo, ed essa stessa non ha un’idea di quanto tutto ciò sia ridicolo. Se ha affezione per Lei è soltanto perché Lei è cugina di Rodolfo, e pensa che gli somigli; le dica ciò che mangia e beve il principe ereditario, se la vuole interessare tanto tanto.” “E a chi do noia se mi piace d’ammirare il principe ereditario?” domandò Mary con languida insolenza.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“È un piacere di adorare qualcuno che è totalmente diverso dagli altri uomini; so già molto di lui da Michele Braganza.” Questo Michele duca di Braganza, ammiratore di Mary e quasi senza dubbio suo pretendente, era il bello e giovane vedovo di Elisabetta Thurn und Taxis, cugina di Rodolfo e di Maria Larisch. La baronessa Vétzera madre sapeva del fanatismo di Mary per Rodolfo, e ne parlava come di una cosa da ridere. Dopo colazione la ragazza prese a parte la Larisch, e letteralmente la bombardò di domande sul conto del principe ereditario.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Infine la pregò di portargli un saluto. “Io non ne farò nulla,” pretende di aver risposto la Larisch. “Mia cara bambina, i lupi come lui non possono che mangiare gli agnelli come te.” Essa pure si divertiva all’entusiasmo platonico, a quello che chiamava il culto eroico, lo hero-worship, della piccola Vétzera.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Le pareva impossibile che Rodolfo fosse uomo da accendere la fantasia di una giovinetta. In senso diverso, con animo dissimile, la madre e l’amica, ugualmente distratte dalle abitudini mondane, credettero di vedere nient’altro che un infantile e pittoresco capriccio in una disposizione di spirito ch’era già forse passione senza scampo. È difficile, e soprattutto ozioso, cercare d’intuire quale via avrebbe cercata Mary senza l’intervento della Larisch.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma fu questa che le procurò il primo colloquio con Rodolfo nel Prater, fu lei che gliela condusse per la prima volta nel castello imperiale, il 5 novembre. III. Gli amanti","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dopo le feste di Tegernsee, ove si celebrarono le nozze di diamante dei nonni, suoi e di Rodolfo, la contessa Larisch tornò per qualche giorno a Vienna, e ricevette subito una visita di Mary Vétzera, accompagnata dalla cameriera. La giovinetta non le parlò punto di Rodolfo, sicché la Larisch s’illuse che “l’infatuazione” pel principe fosse finita; ma le chiese il permesso di scrivere, mentr’era lì, una lettera, di cui non mostrò all’ospite né il testo né l’indirizzo, e che poi subito buttò nella cassetta postale dell’albergo. Il giorno dopo Mary chiese di nuovo d’essere ricevuta, e le raccontò, sotto suggello di segretezza, ch’ella già conosceva il principe ereditario.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Non potevo vivere senza di lui, egli occupava i miei pensieri, dovevo dirgli quello che sentivo.” Interrogata ansiosamente, Mary narrò di avere scritto al principe, il quale le aveva risposto fermo in posta, dicendole che un fiacre (la vettura viennese di rimessa, a due cavalli) l’avrebbe aspettata ogni notte, dalle dodici al tocco, nella Salesianergasse. “Io rimasi di sasso,” ricorda la Larisch, “perché sapevo che Mary era sorvegliata molto rigidamente, e che non le era nemmeno permesso di traversare la strada da sola.” Ma ella s’era valsa della cameriera Agnese, ch’era figlia del portinaio e poteva averne le chiavi. Questo particolare rischiarò la mente alla Larisch, a cui non era ignota la fama secondo cui Agnese era d’idee spregiudicate e ne aveva dato prova con tutti (!)","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","gli uomini di casa Baltazzi. Messa dunque una veste da camera sulla camicia da notte, Mary traversa senza pericolo la camera della sorella Anna, che dorme come una morta, e scivola lungo le scale. Arrivata in fondo, ecco Agnese che l’aspetta con un lungo mantello e un fitto velo per camuffarle la faccia, e le apre il portone; essa salta nel fiacre; una breve corsa; una fermata; ed una figura sorge, dalla notte.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","È Rodolfo! “Oh, Maria, come potrò esprimere i miei sentimenti? Quasi svenni di gioia quando sentii ch’egli era veramente al mio fianco.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Quella passeggiata in carrozza fu un paradiso per me. Parlammo di tante mai cose, e Rodolfo fu proprio così adorabile com’io me l’ero immaginato.” Fra l’altro parlarono anche dell’uomo che Mary poteva sposare, del duca di Braganza, poiché ella sapeva che il suo amore per Rodolfo era soltanto “un bel sogno”. Così narra la contessa Larisch, e vuole accreditare il racconto dicendo che Mary non era tornata dall’Egitto così candida come vi s’era recata, che aveva avuto laggiù un intrigo d’amore (a love-affair) con un ufficiale inglese e si doleva di non averlo potuto sposare perché era povero e senza avvenire, che aveva ormai letto troppi romanzi francesi, ch’era d’istinti sensuali, e che tentò perfino di piacere al marito di lei, conte Larisch.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma non adduce per quest’ultima accusa altra prova che una frase di Mary (“caro conte, desidero di farmi una fotografia proprio per voi, perché so che mi volete molto bene”), la quale, se fu mai pronunciata, ebbe un’intonazione di scherzo mondano, non senza ironia; né sa spiegarci in che consista la corruttela di una ragazza che ha sentito simpatia per un ufficiale inglese e si rammarica delle differenze sociali che le hanno proibito di sposarlo. Ella stessa, d’altronde, la Larisch, non suppone che vi fosse alcunché oltre la simpatia; né mette in dubbio che quella passeggiata notturna fosse esclusivamente platonica, pure esprimendo stupore che il principe Rodolfo si comportasse tanto cavallerescamente. Ma tutto quest’episodio va trattato con diffidenza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Se l’audacia di Mary e della sua cameriera era già così spinta, non si comprende perché mai Rodolfo e la Vétzera considerassero in seguito indispensabili i buoni ma pericolosi uffici della Larisch come intermediaria; se Agnese poteva procurarsi e procurare le chiavi di casa, è difficile ammettere che Mary – come fra poco la Larisch racconterà – avesse bisogno della compagnia dell’amica per un appuntamento, innocente e diurno, fra gli alberi del Prater. E finalmente è inverosimile che ella mettesse le lettere pel principe ereditario nelle buche postali, la sua estrema giovinezza non essendo tanto sprovvista di cognizioni da farle credere che la corrispondenza comune potesse giungere a un così gran personaggio segreta ed intatta. È chiaro che, scrivendo quelle pagine, la contessa Larisch aveva presenti le accuse categoriche della madre di Mary.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Questa, su testimonianze di Agnese e di Erminia (l’amica e confidente di Mary), afferma che sua figlia mandò una lettera a Rodolfo proprio per mezzo della Larisch; che Rodolfo le rispose alla fine di ottobre, per lettera raccomandata, proponendole un incontro al Prater; che ella, non potendo uscir sola, scrisse e telegrafò alla Larisch pregandola di tornare a Vienna, e che la Larisch, pregata anche dal principe, vi si decise, e, venuta a Vienna, col pretesto di condurre Mary a passeggio, la condusse a quello che dobbiamo credere il primo convegno. Implicitamente la Larisch conferma ciò che dalla madre sappiamo intorno ai preparativi di quest’incontro; e non ha importanza decisiva che essa affermi d’aver lasciato Pardubitz perché i primi geli interruppero le cacce e perché le occorreva di andare dal dentista, o che creda di ricordarsi che l’idea della passeggiata al Prater sorgesse per caso, dopo colazione, in casa Vétzera. Certo essa sapeva, portando fuori Mary, di portarla a vedere il principe ereditario; e non è credibile che Mary gli fissasse un’ora e un luogo, contando poi su una combinazione fortuita per uscire con un’amica compiacente, lasciando a casa la sorella e la madre.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Mary era adorabile in quel pomeriggio d’autunno. Le sue guance splendevano di vivace gioventù, ed era bello anche il suo costume grigio, ornato di pregevoli pellicce.” “Compresi,” aggiunge la Larisch, “che Stefania doveva rendersi conto di quanto fosse pericolosa quella ragazza, e non sarebbe stata una comoda nemica appena la sua gelosia si fosse destata.” Le due donne percorsero in carrozza la quasi deserta Avenue del Prater, finché un phaeton, guidato da Rodolfo, passò accanto al loro equipaggio. Non vi fu che uno scambio di sguardi; ma Mary volle che la passeggiata continuasse fino all’Etoile, dove comincia la parte silvestre del parco.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Qui scesero, e Maria Larisch si diede gran da fare per sorvegliare il suo piccolo terrier scozzese, i cui istinti di caccia erano quasi irrefrenabili; ma Mary, fingendo che le si fosse sganciata una giarrettiera, sparì nel folto, e ricomparve poco dopo con Rodolfo davanti all’amica. I rimproveri di questa non furono, se ce ne furono, né lunghi né aspri; tanto che subito dopo le due andarono insieme nella sartoria Jungenaum a vedere i modelli d’inverno. Dispiacque a Mary d’essere stata vista da un signore viennese, von Pechy, molto noto, a quel che sembra, per la corrività con cui divulgava i pettegolezzi mondani.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essa fu ricondotta a casa dalla Larisch, la quale, rientrata al Grand Hôtel, trovò un telegramma che le annunziava la malattia di una bambina; sicché partì la sera stessa per Pardubitz, e non ritornò a Vienna che ai primi di dicembre, col marito, per le compere natalizie. Così racconta la Larisch; ma una lettera di Mary all’amica Erminia dà notizie differenti: “Oggi Lei riceve da me una lettera beata; poiché io sono stata da lui. Maria Larisch m’ha presa con sé, per commissioni; allora siamo andate da Adèle per farci fotografare, naturalmente per lui, poi siamo andate di nuovo dietro il Grand Hôtel, dove ci aspettava la carrozza di Bratfisch.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ci nascondemmo le facce nei boa, e via di galoppo, al castello. A una piccola porta di ferro ci aspettava un vecchio servitore, che ci condusse su per parecchie scale oscure, attraverso parecchie stanze, e finalmente si fermò davanti a un uscio e ci fece entrare. Mentre entravo, un uccello nero, una specie di corvo, mi volò accanto al capo, e dalla stanza vicina una voce chiamò: ‘Prego, signore, vengano avanti, io sono qui.’ Entrammo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Maria mi presentò, e subito cominciò una conversazione alla nostra maniera viennese. Infine egli disse ‘Devo parlare con la contessa da solo’ e si ritirò con Maria in un’altra stanza. Intanto io osservavo ogni cosa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Sul suo scrittoio c’erano una rivoltella e un teschio. Lo presi in mano, e mi misi a guardarlo da ogni parte. D’improvviso egli rientrò e, pieno di terrore, mi tolse il teschio di mano.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Siccome io gli dissi che non avevo punta paura, egli sorrise. All’andarcene ci accompagnò lui stesso attraverso una sala buia ed una scala, e disse a Maria: ‘Portamela di nuovo presto, ti prego.’” La lettera si chiude con la preghiera di non dir nulla “né a Hanna né alla mamma”, perché “se una di esse venisse a sapere qualche cosa, mi dovrei uccidere”. La data di questa visita coincide con quella delle fotografie, 5 novembre ’88.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ne regalò una copia all’amica apponendovi la data e dicendole “Quel giorno fui per la prima volta dal principe.” Più tardi le riscrisse: “Maria Larisch è partita, e così non lo posso vedere. Muoio di nostalgia, e non so come aspettare il giorno in cui essa ritorni. Pure mi ha promesso di tornar presto, e già conto le ore, poiché, da quando lo conosco e gli ho parlato, il mio amore è anche più grande.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Studio giorno e notte come possa fare a vederlo, ma senza Maria è impossibile.” Se questi documenti non sono falsi, è falso il convegno notturno nella Salesianergasse, ed è anche probabilmente immaginario, almeno quanto ad alcuni particolari e alla data, il primo incontro a due nel folto del Prater, restando solamente accettabile lo scambio di sguardi fra la carrozza delle donne e il phaeton del principe. Non è nemmeno da escludere che il primo proposito fosse il convegno al Prater e che invece si sia avuta, senz’altro, la visita al castello, mentre un vero e proprio incontro al Prater avvenne più tardi. Imputabili di falso quei documenti non sono.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Senza dire che solo un artista squisito saprebbe imitare a quel modo lo stile epistolare di una ragazza innamorata in circostanze tanto eccezionali, basti ricordare ch’essi furono inclusi dalla madre di Mary nel memoriale redatto poco dopo la tragedia di Mayerling; memoriale ch’era in pari tempo una supplica all’imperatore, e sulla cui veridicità Francesco Giuseppe non doveva trovar nulla da ridire. Certo l’iniziativa fu di Mary. E le testimonianze collimano nel rappresentare la condotta di Rodolfo come relativamente riservata e cauta.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Un cinico, assetato di gioia a ogni costo, avrebbe ghermito con altra prontezza l’occasione. Ma non v’è nessun serio motivo di credere che il principe ereditario fosse quale un’infima letteratura di scandali, impastando colori convenzionali, lo dipinge, e che potesse pensare alla nuova avventura con sfrontatezza mefistofelica. Della sua prima giovinezza il neurologo Benedikt, che lo conobbe e l’ebbe in cura, narrò che a Praga, errando nel ghetto dove nessun Asburgo aveva mai messo piede, s’innamorò d’una fanciulla ebrea, che i parenti per precauzione inviarono in campagna e fidanzarono in gran fretta a un rigattiere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nella speranza di vedere ancora una volta il principe, da cui non aveva avuto che parole e fiori, ella ritornò a Praga, e, colta da una febbre nervosa, morì delirando di lui. Egli, molte volte, si recò nottetempo al cimitero giudaico, e spargeva, contro l’uso, fiori su quella fossa; né sapeva distogliersi dall’immagine di lei, che costantemente gli tornava innanzi, con occhi pieni di rimprovero; e, libero nel pensiero ma schiavo nell’immaginazione eccitata, credeva alla realtà dello spettro e se ne confidava col pittore Canon. Questo atteggiamento di tenerezza romantica o, in casi meno passionali, di civile simpatia verso le donne è confermato da una lettera a Szeps, in data 28 giugno ’82.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il giovane conte Enrico Coudenhove, amante di una ragazza ventenne, Maria Dalmont, che voleva dedicarsi al teatro, l’aveva resa madre e abbandonata, senza neanche poter provvedere adeguatamente alla creatura, per l’opposizione del padre, conte Franz, a cui pareva che un sussidio di 1200 fiorini annui fosse esagerato. La Dalmont si uccise nel parco dei Coudenhove, e con lei morì, volendo mostrarlesi fedele fino all’ultimo istante, la sua intima amica signorina Renneville. Allora il vecchio Coudenhove fece litografare un promemoria, ove di un destino così doloroso parlava con insensibilità ripugnante, per scagionare sé e il figlio, e lo diffuse in molte copie, una delle quali pervenne a Rodolfo che a sua volta la mandò all’amico giornalista con un suo commento sdegnoso: “Della tragedia di Altenstein s’è discorso a fondo nel Suo giornale.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","È stato bene ammonire il pubblico e richiamare la sua attenzione sui principii morali dell’alta nobiltà; a cui sembra che tanto il cavallo sfiancato quanto la ragazza borghese rovinata fino a morirne appartengano ad un’unica e sola categoria, che è quella dello sport. L’incredibile grettezza del vecchio Coudenhove, che pure da un po’ di tempo sermoneggia alla Camera Alta sul diritto e sul torto, e sui destini del nostro paese, ha dato a tutta la faccenda un carattere interessante...” Non era accaduto nei sei anni successivi quanto occorrerebbe per persuaderci che il fine e sensibile Rodolfo, descritto da questi due episodi, si fosse mutato in un feroce don Giovanni. In cose d’amore pare che si alternassero, nel fondo del suo cuore, disposizioni ad una affettività gentile con una delusa ed altera misoginia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ciò non vuol dire che gli mancassero superficiali avventure e, occasionalmente, momentanei eccessi. A Praga – ci raccontano – la carrozza di corte del principe stazionava per lunghe ore, di pieno giorno, fra le mormorazioni del pubblico, davanti alla porta di un’attrice, celebre, oltre che per l’ingegno, per le agevoli grazie. Ma, se è vero che il cardinale Schwarzenberg si dolse presso Francesco Giuseppe dello scandalo che il figlio dava nella capitale boema e fu lieto di saperlo trasferito a Vienna, è probabile che la vistosa indifferenza del principe miscredente (il quale, la domenica mattina, partiva col seguito per la caccia lasciando le panche vuote durante la messa nella cappella del Hradschin) gli desse più noia di qualche capriccio sensuale, e che il manifesto liberalismo di Rodolfo l’offendesse più del suo preteso libertinaggio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La contessa Zanardi-Landi, una donna misteriosa che pretende d’essere la figlia segreta di Elisabetta imperatrice ma che, comunque debba giudicarsi tale pretesa, è stranamente bene informata di molti particolari della vita di corte, s’avvicina al vero dicendo che “è una mera invenzione ch’egli fosse eccessivamente frivolo e che passasse il tempo in compagnia di donne frivole. Di temperamento egli era molto serio, e perciò quando era di buon umore diveniva chiassoso, essendo difficile a nature come la sua di mantenere l’equilibrio in tali circostanze. Ma i suoi divertimenti non erano dissoluti, sebbene un principe imperiale facilmente incorra in sospetti di questo genere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La sua distrazione preferita consisteva nel recarsi col suo caro fiaccheraio Bratfisch in qualche piccola osteria di sobborgo; ove rimaneva a lungo, bevendo il vino nuovo, ascoltando le canzoni popolari, e prestando orecchio all’umile gente che sedeva accanto a lui. Né faceva così per ammazzare il tempo, ma mosso da un istinto di ricercatore, da uno spirito degno di Harun-al-Rascid, che s’era già in qualche modo realizzato in Luigi I di Baviera”. Nei primi tempi della sua libertà, (quando il principe; uscito dalla sorveglianza degli istitutori e dei preti e dal regime oppressivo di cui era stata ispiratrice l’inesorabile nonna arciduchessa Sofia, poté avere la sua propria corte organizzata dal conte Bombelles) qualche dissipatezza vi fu.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dice la Zanardi-Landi, con un’osservazione così fine che sembra impossibile non sia suggerita da precise e delicate conoscenze di fatto, che “da certi punti di vista egli era relativamente poco sviluppato e non godeva spontaneamente la vita dei sensi. A volte notava egli stesso questa mancanza di gioia nelle cose seducenti della vita, e allora, come se si vergognasse d’una deficienza, gli accadeva di buttarsi a capofitto in una momentanea licenza, verso la quale sentiva poi un insostenibile ribrezzo, non appena fosse tornato in sé.” Sarà o non sarà vero ch’egli abbia avuto rapporti – fatali per la sua salute – anche con una zingara ungherese. Ma risulta già da quello che abbiamo detto finora, e meglio risulterà da quello che aggiungeremo fra poco, che la corsa al piacere non fu il tema fondamentale della sua esistenza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Fino all’ultimo autunno, al novembre e dicembre dell’88, quando già Mary Vétzera campeggiava davanti a lui, egli ebbe verso la madre, verso la sorella Maria Valeria, verso la piccola figlia Elisabetta, che chiamava Ersie, attenzioni premurose che rivelano un’anima sostanzialmente incorrotta. Ogni anno, il 6 dicembre, egli si mascherava da san Nicola per divertire la sua bambina e portarle doni. Così fece anche il 6 dicembre dell’88, e la bambina non riconobbe il padre, se non quando il falso santo la redarguì del suo nuovo capriccio, ch’era di buttare il cappello e i guanti dal finestrino della carrozza durante la passeggiata.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Sono note le astinenze più che cenobitiche, perché fatte d’indifferenza malinconica anzi che di ritegno volontario, e gl’improvvisi rapimenti amorosi, veri voli nuziali, di parecchi Asburgo. Sono note le solitudini e le smanie dei Wittelsbach, l’infelice passione giovanile di Luigi II, cui seguì, per tutta la vita, un’avversione morbosa contro le donne. Rodolfo era per tre quarti un Wittelsbach, e la eredità della nonna era stata potenziata da quella della madre, Wittelsbach e cugina di Francesco Giuseppe.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Probabilmente, se conoscessimo i particolari della sua vita intima, potremmo disegnare un diagramma di lunghe depressioni e di alte ma fuggevoli vampe, degno d’essere studiato secondo idee analoghe a quelle dell’ebreo Weininger, che fu misogino, incontinente, e suicida. Le simpatie di Rodolfo, rampollo dei più antichi lignaggi d’Europa, per gli ebrei, per le ebree, pei paesaggi e le donne d’Oriente, indicano certe affinità sentimentali ed elettive, dalla cui formulazione ci asterremo, non volendo neanche in osservazioni secondarie sfiorare l’arbitrio. La moglie Stefania era ormai gelosa, litigiosa, malcontenta.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E questa, la rovina della concordia coniugale, era, se non la più importante, almeno la più divulgata delle novità sopraggiunte a Rodolfo negli ultimi anni. È vero o è favola che un giorno Stefania, venuta a sapere che il marito s’era recato in vettura d’affitto dalla sua amante, attrice del Burgtheater, pensasse per punirlo di farsi condurre in equipaggio di corte fino al portone della rivale; e, lasciata lì la vistosa carrozza imperiale, se ne venisse via in quella d’affitto che aspettava Rodolfo, sicché questi, disceso dal convegno che riteneva segreto, ebbe la sorpresa di vedersi ossequiato da una folla plaudente? La storiella sembra una variante, troppo ingegnosa, di quella che già conosciamo dal tempo di Praga.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E quale fondamento ha il racconto secondo cui Stefania, supponendo che il marito fosse legato con la principessa Aglae Auersperg e pensasse, annullato il primo matrimonio, di portarla sul trono (a cui una figlia di così alta nobiltà poteva salire), gridò sui tetti la sua sventura, gli fece scene clamorose udite dalla servitù, lo circondò di detective e di spie, anzi ella stessa irruppe, velata, nel castello di Mayerling per sorprendere gli amanti? Checché sia di ciò, anche i cronisti troppo bene informati dicono che l’ispezione diede risultati negativi. “In realtà, Rodolfo,” osserva la Zanardi-Landi, “non aveva una costituzione molto robusta” o, diremo noi, aveva una costituzione la cui robustezza iniziale, per varii e concorrenti motivi, ma soprattutto per gli abusi intellettuali a cui s’era sottoposto prima per forza e poi per amore, s’era andata affievolendo negli anni di passaggio dall’adolescenza alla piena virilità.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Perciò “era costretto a evitare una vita di dissipazione e a rimanersene in una relativa riservatezza. Le faccende politiche occupavano la sua attenzione sempre di più, specie quelle che si riferivano alla diffusione delle idee liberali. Più di una notte, che Stefania poté credere spesa in orgie furiose, fu dedicata a convegni segreti con uomini di opinioni vicine alle sue.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Può essere che, se avesse trovato pace e quiete nella vita coniugale, non sarebbe stato ugualmente disposto a occupare il suo tempo in quel modo. Così come stavano le cose, si dava alla politica non solo per soddisfare le sue inclinazioni personali, ma anche per fuggire la casa e i torbidi pensieri che l’abitavano.” Ormai, tutto il tempo che poteva vivere fuori di Vienna, preferiva il piccolo castello di Mayerling, che aveva recentemente comperato e riadattato, alla sede solenne di Laxenburg ove stava la moglie. Sarebbe ingenuo supporre che la gelosia di questa difettasse totalmente di cause obiettive.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma le preoccupazioni soggettive, cioè molteplici timori di non essere buona a soddisfare le esigenze affettive e intellettuali del marito, vi avevano senza dubbio una parte preponderante. La leggiadria giovanile di Stefania, come possiamo concludere paragonando le testimonianze lusinghiere con le maligne e le une e le altre con le fotografie, era soprattutto d’innocenza e di freschezza, di quelle, dunque, che gli anni non risparmiano. I lineamenti poco segnati, le ciglia deboli, le sopracciglia quasi ignude non disdicevano all’immaturità della fidanzata, ma scialbavano, nelle proporzioni divenute ormai floride, l’espressione della moglie.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Anche il labbro superiore, prominente sull’altro quasi per un immutabile vezzo puerile, poteva, contrastando con l’età, spiacere. La fronte amplissima ed arcuata, le guance paffute, la chiarezza del colore, tutto era in lei di tipo spiccatamente fiammingo, cioè di quella femminilità che, una volta pienamente sviluppatasi, doveva rivelarsi a Rodolfo come in diametrale contrasto coi suoi gusti meridionali e orientali. La accusarono di badar troppo alla toilette, di frequentare instancabilmente le feste e le cerimonie.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’avrebbero accusata, con uguale ingiustizia, del contrario. Ella tentava di piacere al marito, di ridestare la sua attenzione destando l’altrui; né era sostanzialmente colpevole di non riuscirvi. Più gravi furono le conseguenze dell’infortunio che la colse nella maternità.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Subito dopo la nascita della piccola Elisabetta i media le tolsero ogni speranza di altra discendenza. Questa condanna alla sterilità contribuì decisivamente ad alienare Rodolfo dalla vita di famiglia, e dovette riuscire gravosa non solo al suo cuore di padre, ma anche ai suoi sentimenti politici e dinastici. Se egli rimaneva senza discendenza maschile, divenivano, dopo di lui, eredi presuntivi della corona il fratello di Francesco Giuseppe arciduca Carlo Ludovico, nato il 30 luglio del ’33, e il suo figlio primogenito Francesco Ferdinando, nato nel ’63.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma, poiché questi era debole di salute e ancora celibe (solo nel 1900 sposò morganaticamente la contessa Chotek), poteva pensare al trono anche il secondo figlio di Carlo Ludovico e di Maria Annunziata di Sicilia, l’arciduca Ottone, nato nel ’65 a Graz. Questi aveva sposato nell’86 Maria Giuseppa di Sassonia, e ne aveva avuto poco dopo un figliolo, Carlo Francesco Giuseppe, ancora infante quando Rodolfo morì, il solo in questa linea tortuosa d’eredità insufficienti che giungesse al potere, nel 1917, per assistere alle battaglie del Piave e di Vittorio Veneto. Ora nulla poteva parere a Rodolfo più detestabile della famiglia di Carlo Ludovico, retriva, clericale, inchinevole verso gli Hohenzollern o gli slavi (o verso questi e quelli) quando aveva qualcosa di simile a un pensiero politico, ma più spesso degenerata e stolta, senza né pensiero né pudore.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Francesco Ferdinando riusciva, più che altro, antipatico: per la mutria spagnola, per la contenutezza sospettosa espressa anche da quegli occhi di animale notturno, per l’egoistica vanità che lo rendeva perfino un insopportabile compagno di caccia (fece una volta trasferire un capitano di distretto che aveva osato mirar giusto e dividere con lui, arciduca, gli onori della giornata; tanto che il conte Nigra, ambasciatore d’Italia, irritato da quella neurastenica gelosia, non volle più saperne di suoi inviti). Ma sul fratello minore Ottone correvano addirittura fame infami. Lo accusarono di manie da Caligola, per esempio di passare il tempo curando che un bue restasse assetato per parecchi giorni di seguito, e poi facendolo bere fino a morirne, ovvero ubriacando l’attendente tanto da sopprimerne la resistenza e assassinandolo infine col versargli spirito puro in gola.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Aveva una prestanza fisica, della quale andava così orgoglioso che una sera, invitate alcune donne a cena al ristorante Sacher, apparve, alle commensali e alla clientela allibita, adamiticamente; senonché, per meglio divertire gli spettatori, non s’era tolto né i guanti né il berretto militare, e impugnava la sciabola. Anche se questi aneddoti sono leggende, non sono di quelle che fioriscono su una vita rispettabile. Poi l’arciduca Ottone morì d’una morte miseranda, col viso che gli si disfaceva a brandelli.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Stretto fra la tenace vitalità del padre e le sorgenti speranze dei quattro arciduchi che già dietro le sue spalle s’affacciavano al trono, fra quello che a lui doveva sembrare despotismo di Francesco Giuseppe e la tirannide da basso impero che il sangue guasto dei cadetti prometteva all’Austria-Ungheria, Rodolfo, già trentenne e irreparabilmente privo di eredi, si sentì certamente chiuso in un vicolo cieco. E non è eccessivamente arbitrario supporre che il pensiero di un annullamento del matrimonio con Stefania gli passasse più di una volta pel capo. Si aggiunga che il suo pensiero politico, quanto più gli si approfondiva, tanto più diveniva pericoloso e solitario.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Stefania non poteva seguirlo; egli doveva diffidarne. Sicché i due, non più congiunti nell’amore, erano ormai vicendevolmente alieni anche nell’idea che ciascuno si faceva del suo compito. Tre interessi, tre passioni, dominarono fino agli ultimi giorni la vita di Rodolfo; che nomineremo nell’ordine della loro crescente importanza: la caccia, gli studi, la politica.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nessuna delle tre, presa separatamente, si confà a una vita di dissolutezze amorose; tutte e tre insieme recisamente la escludono. Secondo una cronologia apparentemente degna di fede, nella seconda metà del gennaio ’89 (egli doveva morire la mattina del 30) passò parecchie notti alla caccia faticosa delle aquile marine nelle isole danubiane, in vicinanza di Mannswörth, e grazie alla sua pazienza negli agguati poté ucciderne sei. Il 18 gennaio fu a caccia di ottarde a Marchfeld, e promise di tornare il mese successivo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il 20 e il 21 uccise sette cerve nelle bandite di Orth, appartenenti all’arciduca Giovanni Salvatore di Toscana, e anche qui promise di tornare, al tempo dei caprioli. Ancora il 23 uccise una martora nei giardini imperiali di Hütteldorf. La prossima caccia era indetta per il principio della settimana seguente, a Mayerling.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il suo amico e collaboratore ungherese Moriz Jókai, nel discorso commemorativo che tenne all’Accademia delle Scienze in Budapest il 5 maggio dell’89, narrò che Rodolfo andava a caccia d’orsi con la carabina carica d’un sol colpo, perché voleva costringersi a mirar bene e una sola volta, e lasciava avvicinare la bestia fin quasi alla bocca dell’arma. Siccome nelle cacce in Slavonia passava notti intere in paesaggi deserti, non accompagnato da alcuno tranne che da un unico e sconosciuto guardaboschi, gl’intimi lo avvertivano di badare alla salute e alla vita; ma egli rispondeva ch’era necessario prepararsi agli strapazzi della guerra e che, infine, ognuno vive quanto il suo destino vuole. Nel suo appartamento tre saloni erano pieni di trofei di caccia, con imitazioni di foreste, di rupi, di grotte, con armi d’ogni genere, tra cui le pistole intarsiate e le sciabole che gli aveva donate il sultano, con animali imbalsamati, dal primo celebre orso che aveva ucciso a Munkács alle iene e alle volpi egiziane che aveva portate dal viaggio in Oriente, dai cervi bianchi di Boemia a tutta una collezione di avvoltoi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Di altri nove o dieci orsi, sue prede, le pelli e le teste erano nel castello di Laxenburg. Se dobbiamo accettare l’opinione espressa al Margutti dal Latour, secondo cui difettavano a Rodolfo, in contrasto con le tendenze di Francesco Giuseppe, certe qualità del perfetto soldato, sicché, per esempio, trascurava la truppa e trattava capricciosamente gli ufficiali, questa negligenza si doveva a intolleranza della routine, e alla spinta di più alte ed inquiete ambizioni, non ad effeminatezza di costumi. Lo stesso Latour ammetteva di non aver conosciuto un cacciatore più appassionato, un più acuto osservatore della natura.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Fin dalla prima giovinezza, come già sappiamo, egli vedeva nello sport non un’arte per l’arte, un semplice sfogo di esuberanza fisiologica, o un addestramento ginnastico, ma un’occasione a ricerche scientifiche. L’ardore di questa curiosità non si spense negli anni successivi, e il suo grosso e fitto volume di Cacce e Osservazioni (Jagden und Beobachtungen, Vienna, Künast, 1887) contiene notizie, comunicazioni, scoperte, relazioni di viaggi dal ’78 all’86. Vi è riprodotto l’opuscolo giovanile Quindici giorni sul Danubio, vi sono descrizioni accurate di fauna ungherese e transilvana; osservazioni sui dintorni di Vienna, dal novembre ’83 al dicembre ’85, schizzi spagnoli, saggi particolari dedicati a singole specie di gypaitus; di vultur, di aquila, pagine, come quelle sulla caccia all’avvoltoio in Ungheria, artisticamente belle per la sobrietà e l’evidenza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il complesso di studi ornitologici parve molto ragguardevole ai competenti, e di tutto il volume apparve, dopo la morte dell’autore, una traduzione inglese (Notes on Sport and Ornithology by Rudolf of Austria, London, Gurney and Jackson, 1889) con un’avvertenza preliminare di Albert Günther, del British Museum. In un altro grande volume, sfarzosamente illustrato, (Viaggio in Oriente nell’anno 1881 descritto dal principe ereditario Rodolfo d’Austria e illustrato con incisioni in legno su disegni originali di Franz von Pausinger, Vienna, 1885, I. R. Stamperia di Corte e di Stato), diede conto del rapido ma intenso viaggio orientale, compiuto poco prima del matrimonio, tra il febbraio e l’aprile dell’81, sul yacht Miramar. Fu in Egitto, in Palestina, nelle isole Jonie; osservò uomini ed animali, monumenti e civiltà.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Lo stile è svelto e brillante, e da ogni pagina traspare uno spirito di grandezza e di avventura. Le ultime parole: “Io ti saluto, Oriente d’oro, splendido di colori, infocato dal sole” esprimono un entusiastico rimpianto. È notevole la spregiudicatezza razionalista con cui l’erede della cattolicissima monarchia, davanti alle memorie cristiane di Terra Santa, si scopre il capo, col rispetto del laico tollerante e dello storico, ma non si genuflette da credente.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Questi capitoli sono d’intonazione francamente renaniana. Di Betlemme dice: “Comprendo facilmente che questo luogo sia da secoli il centro del più aspro fanatismo; e tale resterà.” Le donne del paese attraggono i suoi sguardi. E pensiamo involontariamente alla fiamminga Stefania ed alla levantina Mary ed al destino amoroso che aspettava quest’uomo, quando proprio della sua escursione a Betlemme leggiamo: “Sulla scala dei Patriarchi mi salì incontro una donna, in costume prettamente orientale, molto simile a quello delle antiche ebree.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Era una cristiana di Palestina, non velata, con un copricapo bianco; apparizione maravigliosa, per i bei lineamenti, per la corporatura stupenda, pel colorito pallido. Non ci si potrebbe figurare Maria Maddalena più bella. Mi consegnò una supplica, e sparì dietro alcune colonne.” Ma l’opera maggiore di Rodolfo è la direzione di un’opera collettiva, La Monarchia d’Asburgo, testo e illustrazioni, alla quale egli stesso collaborò direttamente e intensamente, insieme con gran numero di scrittori e pittori austriaci e ungheresi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Per l’Austria si valse soprattutto di Josef von Weilen, per la Ungheria di Moriz Jókai. Il programma di questa pubblicazione enciclopedica, ordinata alfabeticamente, fu redatto da lui nel marzo dell’84, con precisa accentuazione dello scopo popolare e patriottico di far conoscere le immense forze spirituali di cui disponeva potenzialmente la multipla monarchia e di contribuire al loro armonico sviluppo. Otto anni dopo la tragedia di Mayerling l’ex-primo ministro ungherese Alessandro Wekerle descrisse un’adunanza tenutasi nel palazzo reale di Budapest, sotto la presidenza di Rodolfo, con l’intervento di Jókai, di Haynald, di altri illustri scrittori ed artisti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“La sua ambizione,” dice il Wekerle, “non mirava a dominare i popoli, ma le anime.” Da ciò la sua superiorità spirituale, la semplicità e il fascino del suo tratto, alieno dal fasto cerimoniale, la prontezza dei consensi che la sua parola otteneva. In quell’adunanza egli sviluppò i concetti metodici dell’enciclopedia nazionale, in cui la geografia, la geologia, l’etnografia, l’agricoltura, l’economia politica, la religione, l’arte, la poesia, la scienza dovevano avere ciascuna il suo posto. Insistette su tre desideri capitali: che i collaboratori s’attenessero sempre alla verità, che dessero un’importanza prevalente alla storia e non velassero in alcun modo gli avvenimenti infausti di Casa d’Austria, che badassero alle manifestazioni esteriori, ma più ancora all’intimità della vita, alla psicologia popolare, alle inclinazioni, ai costumi, alle manchevolezze e alle virtù delle stirpi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Già da fanciullo, ci sa dire un altro biografo, essendogli domandato che cosa preferisse apprendere, aveva risposto: “Voglio sapere tutto.” Come la caccia era per lui occasione a studi di scienze naturali, così anche questa impresa di ricerche e divulgazioni storiche non era fine a se stessa. Doveva servirgli di preparazione pel suo ufficio di sovrano, avvicinarlo ai suoi popoli, renderlo esperto, punto per punto, della complessa vita austro-ungarica, e giovare alla formazione di quella formidabile unità, liberale e moderna, ch’egli aveva immutabilmente in cuore. Le scienze fisiche e naturali prendevano in lui il posto della tradizione dogmatica; le indagini storiche, etniche, politiche si sostituivano alle parate e al diritto divino.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Tutti i suoi interessi spirituali si componevano nell’idea di un perfetto principe laico, d’un nuovo e compiuto Giuseppe II. Ma Francesco Giuseppe, l’antitesi di Giuseppe II, stava incrollabile sul trono; e non mai come nell’anno ’88 la politica interna reazionaria e la politica estera stazionaria erano parse connaturate all’Austria. Se la vita familiare di Rodolfo era in sfacelo, la sua fiducia in un non troppo remoto avvenire statale era, per motivi sui quali dovremo tornare, assai peggio che scossa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Mary Vétzera entrò nella sua vita in un momento di perturbazione e d’inquietudine, che chiedeva d’essere consolata e distratta. Una rivoltella ed un teschio stavano già sul suo tavolino da lavoro. Essa fu – dopo la moglie, che nei primi tempi del matrimonio gli era stata cara – il primo vero amore di questo intellettuale.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E quasi senza timore di sbaglio si può dire che essa sia stata la sola passione della sua vita. Gli stravizi di Rodolfo restano in massima parte ipotetici, mentr’è documentato il suo ponderoso e quasi incessante lavoro quotidiano. Le cure per l’enciclopedia austroungarica durarono quasi fino all’ultimo suo respiro.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ci si dice che l’ultima dispensa dell’opera da lui riveduta in qualità d’editore, la settantasettesima, contenesse le figure di due trasporti funebri (di un giovane e di una fanciulla) e che la prima parte del fascicolo recasse, con una specie di anticipazione profetica, il titolo Tod-Trauer (Morte-Lutto). Può essere che l’avvenire ci riservi altre scoperte; ma per ora è necessario ammettere che, fino all’apparizione di Mary Vétzera, le esperienze amorose di Rodolfo, fuori della famiglia, consistessero in qualche momentanea inclinazione e in un certo numero di capricci e passatempi, come se ne trovano nella vita di quasi tutti, non sufficienti per un’accusa di libertinaggio morboso. Mary, sopravvenuta in un punto di massima aridità e tensione della sua vita, la incendiò di colpo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dovette sconvolgerlo con la serietà del suo sentimento, con la risolutezza del suo cuore, con una devozione idolatrica che certo lo commosse nella solitudine familiare e politica di cui soffriva come di una scomunica; e non soltanto con le attrattive di una gioventù, orientale e calda, rispondente all’ideale ch’egli s’era fatto della bellezza femminile, e già aureolata da qualcosa di regale. Se non è provato, né probabile, che tra i suoi corteggiatori fosse l’arciduca Ottone, era di sangue regio il suo innamorato e presunto futuro fidanzato Michele di Braganza, figlio di Michele I e pretendente legittimista alla corona portoghese. Egli, che aveva allora venticinque anni, fu due volte di seguito imparentato con Casa d’Austria: perché vedovo di Elisabetta Thurn und Taxis, nipote di Elisabetta imperatrice, e perché fratello di quella Maria Antonia; duchessa di Parma, dalla quale poi, nel ’92, doveva nascere Zita, ultima imperatrice d’Austria.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","I due bambini di Braganza erano affidati alle cure dell’arciduchessa Maria Teresa. Già ambita da un uomo di situazione sociale tanto eminente, Mary non poteva essere per nessuno un’avventura qualunque. Né infatti Rodolfo le si accostò come il predatore alla preda; anzi i loro rapporti si svolsero con lunghi indugi e ritegni.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dice la Larisch che, tornata a Pardubitz, ebbe dalla fanciulla una lettera folle, in cui v’erano insieme fatalismo orientale e rivolta contro il destino e desiderio fremente di amore e di libertà. Essa stessa non può trattenersi dal confessare che “il cuore le dolse per lei”. Di ciò che accadde tra il convegno del 5 novembre e la vigilia della catastrofe sembra che ricordi poco.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ci narra che una sera, tornata a Vienna, condusse Mary all’Opera Imperiale, dove si cantava il Faust. Mary guardava Rodolfo ch’era nel palco di corte; Stefania e sua sorella Luisa, ch’erano con lui, la puntavano coi binocoli. Essa aveva un vestito bianco di crespo di Cina, semplice e prezioso, portava grandi solitari agli orecchi, e la mezza luna di brillanti sulla capigliatura nera “era una massa di colori prismatici”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Gli occhi le scintillavano, le guance erano colorite, “la sua dolce gola e le braccia ignude lucevano come avorio sullo sfondo scarlatto del palco”. Certo, dice la Larish, era di una bellezza raggiante. Sappiamo anche da lei che si recarono insieme nello studio fotografico di Adèle; ma sembra ch’ella parli delle fotografie del 5 novembre, non di quelle che Mary si fece in gennaio, due grandi per Rodolfo, ed altre più piccole di cui una mandò, come l’altra volta, in dono ad Erminia: fotografie che la fanciulla considerò come l’ultime della sua vita, e delle quali volle che il fotografo spezzasse le lastre.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non ci fermeremo sulle reticenze e gli errori di date della Larisch. La madre, sulle testimonianze della cameriera Agnese e sulle lettere a Erminia, ricostruisce parecchi appuntamenti dopo il 5 novembre. Se la Larisch era a Vienna, prendeva seco la Mary, col pretesto delle commissioni – nelle ultime ore del mattino o nelle prime del pomeriggio – e, condottala fino alla Maximilianstrasse, la consegnava a Bratfisch che la portava in carrozza al Palazzo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Durante un’assenza della Larisch, Rodolfo le scrisse (indirizzando ad Agnese) che non poteva resistere al desiderio di vederla, ed essa andò da lui qualche volta di sera, fra le sette e le nove, profittando del ciclo wagneriano ch’era cominciato all’Opera Imperiale con l’Oro del Reno l’11 dicembre e a cui la madre e la sorella si recavano, mentr’essa, per restar sola, diceva di non poter sopportare la musica di Wagner. Pure l’irreparabile non avvenne che il 13 gennaio. Subito scrisse all’amica, ch’era allora in Italia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Cara Erminia, debbo farle una confessione, che le farà tanto dispiacere. Ieri sera fui da lui, tra le sette e le nove. Perdemmo tutti e due la testa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ora ci apparteniamo anima e corpo. Sabato spero di liberarmi da un ballo, e corro da lui.” La supplicava di non dir nulla alla mamma; perché altrimenti era risoluta ad uccidersi. Rincasando la sera del 13 disse ad Agnese che “sarebbe stato meglio che non fosse uscita questa volta” e che “ora non apparteneva più a se stessa ma a lui solamente”.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nel calendarietto tascabile in cui erano segnati tutti i giorni di convegno la data del 13 gennaio fu segnata più forte. IV. La vigilia della fuga","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La dedizione di Mary all’arciduca Rodolfo avvenne dunque il 13 gennaio, domenica. Fino a quel giorno, nelle lettere all’amica Erminia, pure discorrendole con esaltazione del suo amore per l’arciduca, l’aveva rassicurata che, quanto al suo onore, “stesse tranquilla”. Ancora una volta essa riconfermò la data fatale, quando, poco prima di morire, scrisse alla sorella Anna pregandola di deporre, ogni anno due volte, un segno di ricordo sulla sua tomba: per l’anniversario della sua nascita, 19 marzo, e pel 13 gennaio (indicando, in qualche modo, il giorno dell’amore vittorioso come il principio della sua agonia).","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Due giorni dopo, il 15 gennaio, le riuscì di persuadere la dama di compagnia a condurla segretamente da Rodek, gioielliere al Kohlmarkt, facendole credere di voler preparare – a qualcuno di famiglia – una sorpresa. Da Rodek comperò un portasigarette d’oro su cui diede ordine che fossero incise le parole: “13 gennaio, grazie al destino”, curando poi che la sera stessa la cameriera Agnese lo ritirasse insieme con la ricevuta saldata, che però fece intestare a un altro nome. Essa poi lo portò a Rodolfo in un convegno ch’ebbe con lui alla presenza della contessa Larisch.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Per stabilire ancora una volta le restrizioni e cautele, perfettamente tradizionali, fra cui si svolgeva la sua vita di signorina, serve ricordare che quando la madre, alla vigilia della catastrofe, seppe di quest’acquisto, si stupì che la figliola disponesse di tanto danaro. Allora la contessa Larisch spiegò che il portasigarette era costato 480 corone: 300 Mary le aveva avute in dono da uno zio Baltazzi per Natale, le altre le aveva chieste in prestito a lei. Da Rodolfo Mary ebbe, a quanto sappiamo, un portasigarette d’acciaio con inciso il nome del donatore e con la fermatura di zaffiro; e lo tenne nascosto nel suo scrigno segreto.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ne ebbe anche un braccialetto, e finse di averlo avuto in dono dalla Larisch; un medaglione con entro un pezzetto di lino imbevuto di una goccia di sangue, che tenne giorno e notte sul petto; e infine un anello in forma di fede, ma di ferro, simile a quello ch’egli stesso portava, con incise nella parte interna le lettere I. L. V.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","B. I. D.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","T. Essa non le comprese, e ne chiese a lui la spiegazione. Volevano dire: “In Liebe vereint bis in den Tod” (uniti nell’amore fino alla morte).","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Mary ne fu beata (“selig”). Il giorno 18 fece testamento. Non risulta ben chiara la data del convegno, in presenza della Larisch, durante il quale donò a Rodolfo il portasigarette.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Lo vide poi, come s’era proposta, la sera di sabato 19. Doveva andare a un ballo, e sarebbe stata la sua prima presentazione in società; ma riuscì a disimpegnarsene, adducendo una “lieve indisposizione” che le avrebbe impedito di ballare e sulla cui realtà la madre, quasi lasciando intendere di averne le prove, non esprime alcun dubbio; e fu al castello imperiale dalle undici al tocco. Infine la sera del 24, giovedì, pregò la madre di non condurla all’Opera, perché s’era storto un piede e anche perché voleva tenersi riguardata dovendo cantare la sera successiva nella chiesa di S. Agostino; e dell’esser rimasta sola profittò per un rapido incontro con Rodolfo nel Prater, donde l’amante la ricondusse di buon’ora fino alla Marokkanergasse, in prossimità del palazzo Vétzera, tanto che egli già alle nove poté essere visto nel palco di corte all’Opera.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","È ammissibile che i due si siano incontrati qualche altra volta per mezzo della Larisch, la quale nelle ultime ore del mattino o al principio del pomeriggio chiedeva alla baronessa la figlia per condurla in città e qualche volta l’otteneva. Poteva allora accadere ch’essa medesima la conducesse al castello o che la affidasse, in Maximilianstrasse, non lungi dal Grand Hôtel, al solito fiaccheraio Bratfisch; ma questi altri convegni non sono provati né poterono essere numerosi; ed è utile ricordare che Rodolfo fu assente da Vienna, per partite di caccia, il 18, il 20, il 21, il 23 gennaio. Ancora di un convegno abbiamo notizia dalla madre, che lo seppe, dopo la catastrofe, dalla cameriera Agnese; benché non ci dica se fosse prima o dopo il 13 gennaio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La contessa Larisch condusse Mary fino alla Lindengasse, donde la ragazza, sola, nella vettura di Bratfisch, proseguì fino a Schönbrunn. Qui passeggiò nel parco con Rodolfo; ma; tornata a casa, disse ad Agnese che non voleva mai più farlo, perché le era sembrato di essere seguita da detective, e aveva avuto paura. È difficile immaginare relazioni d’amore meno orgiastiche e ciniche, più contrastate e romantiche.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il tono della passione di Mary era quale ormai potremmo pienamente ricostruirlo, anche se non ci rimanessero numerose parole sue che non abbiamo ancora citate. Diceva di non poter vivere senza di lui, e ch’egli era “il suo Dio, il suo Tutto”. Supplicava Erminia di non dir nulla né alla madre né ad Anna, se non voleva ch’ella s’uccidesse.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“È terribilmente difficile,” scriveva, “quando ci vediamo all’Opera, trattenerci, perché la mamma e Anna non notino nulla nel nostro contegno. Giacché sarebbe tremendo se la mamma arrivasse a capire.” Spiegava che, se mai una cosa simile accadesse, tutti e due, Rodolfo e lei, in un luogo ignorato da tutti, dopo alcune ore felici, si sarebbero uccisi. “Ma no,” aggiungeva, con contraddizioni che il destino compiuto vieta di chiamare melodrammatiche, “egli non può morire, egli deve vivere pel suo popolo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Tutto ciò che lo circonda dev’essere splendore e gloria. Erminia, se Lei scrive qualche cosa alla mamma o a Anna, Lei non farà che precipitare gli avvenimenti.” Ma in questa atmosfera di amore eterno e di morte imminente il principe ereditario, il pensatore politico, il viaggiatore naturalista, respirava ormai non meno della fanciulla esaltata. Erminia ed Agnese le mostrano i pericoli, insistono per la sua salvezza, la inducono – certamente prima del 13 gennaio – a un colloquio con Rodolfo da cui dovrebbe venire la separazione.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essa gli parla, ma “poiché Rodolfo si sente infelice, essa non può negargli il suo amore”. Si gloria di ricevere da lui lettere “tenere”, che purtroppo non può comunicare all’amica perché la Larisch, temendo qualche imprudenza, via via gliele toglie. Ma da una di queste lettere copia alcune righe nelle quali Rodolfo per l’appunto la supplica “di essere prudente affinché non vengano scoperti, giacché egli non può vivere senza di lei, e diverrebbe pazzo se non dovesse più vederla”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Può sembrare incredibile – e tuttavia è strettamente documentato – che l’uomo esperto e maturo e la sua giovane amante discorressero di cuore e di capanna. “Se potessimo vivere insieme in una capanna, come sarei felice! Noi ne parliamo sempre, e ci sentiamo felici parlandone; e purtroppo non può essere.” Ma non era egli nutrito di Heine, di Grillparzer, di Lenau, di poesia sperduta e nostalgica?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Certe pagine di Rodolfo viaggiatore e naturalista hanno intonazioni delicatamente letterarie; un suo articolo politico, dell’agosto ’83, intitolato Il Mistero delle onde, muove da un esordio di ecloga: “... Nei quieti crepuscoli la spiaggia offre uno spettacolo magico. Le schiene delle onde luccicano di un bagliore verdastro, accorrendo verso la riva. I remi della barca, che s’avanza lentamente, sembrano immergersi in un liquido fuoco...” Un uomo che sia prigioniero di una situazione come quella in cui Rodolfo venne quasi improvvisamente a trovarsi ha l’animo diviso e incomposto, sicché talvolta il desiderio della sua personale salvezza prevale su sentimenti superiori; e non può escludersi ch’egli abbia qualche volta, per impazienza o per posa, pronunciato parole avventate sui suoi rapporti con Mary.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Tuttavia le testimonianze e gl’indizi che abbiamo raccolti sono di gran lunga più continuativi, ed esprimono il carattere della sua passione molto più decisamente, del proposito brutale attribuitogli dalla Larisch: secondo la quale Rodolfo avrebbe desiderato che Mary sposasse Braganza lasciando a lui l’ufficio dell’amico di casa. Forse era questa l’idea della Larish, la quale, trascinata dalle sue proprie convinzioni, giunge a credere e a far credere che la madre di Mary rimpiangesse nei giorni della catastrofe, pensando alla figlia in pericolo, i tempi della Pompadour e della Dubarry o che addirittura approvasse l’opinione di suo padre Teodoro Baltazzi che il miglior regime d’amore sia quello del sultano. Ma esattamente nella medesima pagina la Larisch descrive la disperazione materna di Elena Vétzera; e, nello stesso colloquio in cui Rodolfo dovrebbe aver parlato di Mary e di Braganza con una leggerezza che oggi sembrerebbe macabra, gli attribuisce, testimone questa volta non sospetta, altre dichiarazioni sull’animo suo che collimano, invece, con quello che dalle altre fonti sappiamo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Io non sono privo di sentimento,” egli disse, “e la miglior parte di me mi spinge a procurare la salvezza di Mary prima che sia troppo tardi.” “Essa,” aveva detto poco prima, “non aspira alla parte di una Pompadour; e il mio rango le è indifferente. Essa è solamente una donna che mi ama. Ne ho conosciute molte di molto più belle; ma non ho mai trovato un più fedele cuore.” “Rodolfo,” interruppe la Larisch, rivelando alla sua volta, con una caratteristica dissonanza, la parte più istintiva di se stessa, “non ti tormentare così.” “Se io potessi dargli la vita,” proseguiva Mary nella lettera da cui abbiamo riportato il discorso sul cuore e la capanna, “per vederlo felice, lo farei con gioia; che m’importa infatti la vita!","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non è vero, Erminia?, se un giorno io debbo fuggire dal mondo, se la società mi disprezza, Lei mi accoglierà. Non è vero? Lei non mi condanna.” Le lacune logiche di questa lettera, ansiosa, disordinata, irrefrenabile come un grido, non richiedono un eccezionale lavoro interpretativo per essere colmate.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Immaginazioni di amore vittorioso, di suicidio entusiastico, di degradazione sociale, si presentavano alternativamente, quando non facevano ressa tutte insieme, alla mente sconvolta della ragazza; e non v’è dubbio che immaginazioni analoghe occupassero lo spirito di Rodolfo. Il peso della responsabilità doveva essere per lui non meno sensibile di quanto fosse tormentoso per lei il timore della vergogna. Nulla ci permette di credere ch’ella fosse dominata dall’ambizione o che considerasse senza ripugnanza l’esistenza della favorita.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Altre volte scriveva che il loro amore era sconfinato, e aggiungeva: “se potessimo appartenerci interamente!” Ma più esplicita di ogni altra testimonianza è la lettera che ella scrisse da Mayerling a sua sorella per annunziare a lei e ai fratelli l’imminente suicidio: “Noi andiamo tutti e due, felici, nel misterioso al di là. Pensate qualche volta a me, siate felici, e sposate solamente per amore. Io non l’ho potuto fare, e poiché non ho potuto resistere all’amore vado con lui.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La tua Mary.” Non vi può essere alcun dubbio che, specialmente dopo il 13 gennaio, l’uno e l’altra pensassero ansiosamente all’annullamento del matrimonio con Stefania e a un loro matrimonio, fosse pure morganatico; né che l’impossibilità di attuare questo disegno sia stata la causa più immediata della catastrofe. È tradizione comune a quasi tutti i narratori della tragedia di Mayerling che Rodolfo, per ottenere l’annullamento del matrimonio, adducendo com’è verosimile quale giustificazione ufficiale la sterilità della moglie, si sia rivolto direttamente al papa Leone XIII. Il Planitz, che sembra avere attinto notizie e dicerie a circoli di Corte, narra che il papa, senza rispondere a Rodolfo e senza neanche adoperare il tramite della Nunziatura, mandò un corriere a Vienna per avvertire Francesco Giuseppe.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il quale, chiamato Rodolfo in presenza degli arciduchi Alberto e Carlo Lodovico e del principe arcivescovo di Vienna, gli mostrò “in una scena indescrivibile” la lettera papale, e gli chiese risolutamente la promessa di ritornare nell’ordine e di abbandonare la Vétzera. Rodolfo, scosso e umiliato, si gettò ai piedi del padre, e diede la parola d’onore. Allora l’imperatore lo condusse da Stefania, che subito ne comunicò la notizia a suo padre Leopoldo telegrafandogli: “Io grido un alleluia al cielo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Vostra figlia è di nuovo felice, smisuratamente felice!” Tali cose avvenivano sabato 26 gennaio. Qual è la verità di questi particolari? Quale l’autenticità di questo documento?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Se il Planitz è informato da gente di corte disposta a salvaguardare Francesco Giuseppe e possibilmente Rodolfo aggravando la responsabilità della passione “demonica” di Mary, la contessa Zanardi-Landi, la presunta figlia segreta di Francesco Giuseppe e d’Elisabetta, dice d’avere udito il racconto della tragedia direttamente dall’imperatrice, ma forse ha raccolto una versione nota in ambienti massonici e ostili agli Asburgo. Essa crede di sapere molti segreti di quella scena tra padre e figlio, che tuttavia fissa erroneamente al 28 gennaio. Rodolfo s’era confidato con Filippo di Coburgo, marito di sua cognata Luisa di Belgio, “uomo depravato e brutale e debole d’intelletto”, un “idiota”, come lo chiamava, secondo la Zanardi-Landi, l’imperatrice.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Soltanto la disgrazia di avere sposato le due sorelle poté avvicinare i due uomini, così diversi d’animo e di temperamento. Filippo credé scioccamente di rendersi utile a Rodolfo, comunicando ogni cosa all’arciduca Francesco Ferdinando, ch’egli sapeva in intimi rapporti con la Chiesa e perciò capace, volendo, di aiutare Rodolfo ad ottenere l’annullamento del matrimonio. A questo punto Francesco Ferdinando agisce come strumento e complice di una congiura reazionario-gesuitica, che da gran tempo si propone la rovina e l’eliminazione di Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Egli manda da Rodolfo un prete abile e insinuante, Goffredo Marschall, che persuade il principe ereditario a scrivere direttamente al papa. Il colpo è fatto. Anche secondo questa testimone il papa non rispose a Rodolfo, ma scrisse all’imperatore servendosi del tramite diplomatico abituale, cioè del nunzio monsignor Galimberti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La scena si svolse al castello imperiale dopo le tre pomeridiane. I personaggi furono l’imperatore, l’imperatrice, monsignor Galimberti, e Rodolfo. La Zanardi-Landi non nomina i due arciduchi né il principe-arcivescovo, e non attribuisce a Rodolfo atteggiamenti filiali e contriti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’imperatore, buttandogli quasi in faccia la lettera del papa, gli domanda se è uscito di senno per svergognare a questo modo se stesso e tutta la famiglia. Rodolfo prorompe contro quelli che l’hanno tradito, accusa suo padre e i suoi consiglieri d’essere autori della sua infelicità coniugale, contesta al padre il diritto di erigersi a giudice di virtù e di vizi domestici. Ma Francesco Giuseppe non crede che l’infelicità coniugale sia il vero motivo della domanda di annullamento, e monsignor Galimberti, intervenendo con circospezione, azzarda una allusione a Mary Vétzera.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Osate ripetere!” esclama Rodolfo. E, poiché monsignore ripete, il principe ereditario d’Austria-Ungheria schiaffeggia due volte il nunzio pontificio. L’imperatore ordina al figlio d’uscire, chiedendogli sulla parola di non rivedere l’amante prima di avere avuto una calma discussione con lui.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La Zanardi-Landi non dice se questa parola fu data. Dice che Elisabetta avrebbe voluto trattenere Rodolfo e impedire che padre e figlio si separassero in collera, ma “l’imperatore le ingiunse di tacere, e Rodolfo lasciò la stanza non riconciliato”. Egli partì subito per Mayerling, donde non fece più ritorno.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non si può né escludere né affermare che la Zanardi-Landi conoscesse il libro del Planitz, sebbene un esame delle coincidenze e delle discordanze faccia propendere per la tesi negativa. È poco probabile nel racconto del Planitz la chiusa sentimentale, con Rodolfo umiliato e pentito; e vi può essere dubbio sulla presenza dei vecchi arciduchi e dell’arcivescovo. Nel racconto della Zanardi-Landi metteremo in quarantena gli schiaffi di Rodolfo a monsignor Galimberti e la partecipazione di Francesco Ferdinando a un tenebroso complotto contro il principe ereditario, anche se la figura di questo nella scena col padre risulta più somigliante.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma la storicità sostanziale della scena è certa, nonostante l’aspetto parzialmente romanzesco delle due fonti finora citate. Essa fu nota anche al Colautti, il quale in una nota apposta al suo poema in terza rima Il terzo Peccato (2ª ed., p. 576 sg.) annoverò tra le molte versioni della tragedia di Mayerling quella del “duplice suicidio per amor disperato dinanzi alla ferrea necessità della separazione, assolutamente voluta dall’imperatore, dopo che vanamente aveva ricorso Rodolfo alla suprema autorità del pontefice”. Il solo torto del Colautti, ch’ebbe il buon gusto di adottare in versi questa opinione, fu di respingerla in prosa “come ufficiosa e però la meno attendibile”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","In un articolo, Vérités provisoires sur le drame de Mayerling, pubblicato a firma di Marcel Dunan nell’Europe Nouvelle del 15 settembre ’23, è ricordato uno scritto molto autorevole pubblicato nel Börsen-courier di Berlino il 24 febbraio dell’89, pochi giorni dopo la catastrofe, in cui si asseriva, non sappiamo con quale fondamento, che Rodolfo avesse iniziato pratiche di divorzio presso il papa anche prima di conoscere Mary. Ma del tentativo di divorzio (mettendolo, com’è di gran lunga più accettabile, in relazione con la Vétzera) e della disputa col padre è pure informato, e questa volta seriamente, il barone Margutti. Rodolfo, egli dice, si rivolse a Leone XIII, il quale non poté far altro che lasciare la decisione a Francesco Giuseppe.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Questi, estremamente indignato, chiamò a sé il figlio, e nella spiegazione che seguì s’agitò con tanta ira e violenza da cadere in uno svenimento così profondo che solo a fatica fu fatto tornare in sensi. Ciò avvenne, dice il Margutti, verso la fine del gennaio ’89. Le sue informazioni provengono dal maresciallo Latour, antico istitutore di Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Altri, tuttavia, confermò al Margutti la scena tempestosa tra padre e figlio, immediatamente precedente alla catastrofe: il generale inglese Middleton, che la seppe dall’imperatrice Elisabetta. Questa (Margutti, p. 106) era abitualmente riservata, e non onorava delle sue confidenze le dame e i funzionari di corte, ma poi, secondo l’impulso dell’istante, si sfogava, anche su argomenti segretissimi, con qualunque persona le riuscisse simpatica, quando addirittura tali sfoghi non le capitavano coi maestri di lingue, o con le pettinatrici, o con la servitù. Ciò che Elisabetta disse al generale Middleton lo disse pure, al Cap-Martin, all’imperatrice Eugenia, la quale lo riferì, nel 1906, al diplomatico Maurice Paléologue; questi alla sua volta divulgò la conversazione nel Temps (10 giugno ’23, riprodotto nel Mercure de France, 15 settembre): “Le 29 janvier 1889, vers six heures du soir, l’empereur François-Joseph eut avec son fils une explication très vive au sujet de M.lle Vétzera; il le menaça même de le déshériter, s’il ne rompait aussitôt cette scandaleuse liaison.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’empereur s’exprimait sur un ton si violent que l’archiduc, effrayé, finit par consentir à se séparer de sa maîtresse; il demanda cependant à son père l’autorisation de la revoir une dernière fois pour lui dire adieu: il devait précisément dîner avec elle, ce soir-là, aux environs de Vienne, à Mayerling. L’empereur acquiesça: ‘Va, pour ce soir encore! Mais, ensuite, tu ne la reverras plus.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","N’oublie pas que j’ai ta parole d’honneur, ta parole de gentilhomme.’ En sortant de la Hofburg, Rodolphe prit un fiacre, conduit par le cocher Bratfisch, et se fit mener à Mayerling, qui est à cinq ou six lieues de Vienne. Là, dans un pavillon de chasse, Marie Vétzera l’attendait pour dîner...” Erronee in questo racconto sono la data, che dev’essere arretrata al 26 gennaio, e la concatenazione immediata con la partenza per Mayerling, avvenuta invece il 28: siano poi gli errori da attribuirsi a Elisabetta, o all’imperatrice Eugenia, già più che ottuagenaria quando parlava col Paléologue. Ma Robert de Souza, ch’era stato in rapporti di dimestichezza con alcuni superstiti di casa Vétzera, conosceva fin dal ’91 o ’92 altri particolari sulla giornata decisiva, e nelle confidenze di Elisabetta poté notare attenuazioni e reticenze (La vérité sur le drame de Mayerling, Figaro, 22 giugno ’23, riprodotto ugualmente nel Mercure de France del 15 settembre).","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Questa scena,” egli dice, “accadde veramente, ma la causa fu ben diversa. Si comprende subito che, se si fosse trattato di nient’altro che d’un’amante, l’imperatore non avrebbe avuto da commuoversene fino a quel punto... “Ma la violenza di Francesco Giuseppe era scoppiata perché Rodolfo gli domandava di rompere il suo matrimonio con l’arciduchessa Stefania e di sposare Maria Vétzera. È facile capire come un simile divorzio, nell’Austria cattolica, sarebbe stato scandaloso... A che punto di follia era arrivato l’arciduca Rodolfo per rischiare tale proposta?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Questo spaventò l’imperatore, ed egli credette di vincere opponendo l’ostacolo insormontabile della sua volontà. Ma né ragionamenti né divieti avevano presa sull’arciduca, che finì per gridare: ‘Se non posso sposare Maria, mi ucciderò.’ ‘Ebbene, ucciditi. Vuol dire che non varrai nemmeno la pallottola di cui ti sarai servito.’” Non s’era posto mente finora ad alcune singolari concomitanze accessorie.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Proprio nel gennaio dell’89, proprio nei giorni in cui Mary diveniva l’amante di Rodolfo, si faceva un gran discorrere in tutta Europa di certe storie d’amori principeschi e d’appassionati contrasti. Si veda, per esempio, l’articolo di fondo, Liebesg’ schichten und Heiratssachen (Storie d’amori e di matrimoni) nel Neues Wiener Tagblatt dell’11 gennaio, su una collana di avventure patetiche alla corte di Darmstadt. Il granduca d’Assia, dopo una vita coniugale estremamente fortunata trascorsa con la principessa inglese Alice, aveva sentito il bisogno di nuove nozze con una bellissima signora Kolomine; ma sua suocera, la regina Vittoria, sopravvenne con un veto, sebbene tardivo, inesorabile; e il nuovo legame, già consacrato dalla Chiesa, fu sciolto per ragioni di disciplina dinastica.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nella medesima casa d’Assia il principe Alessandro di Battenberg, innamorato della figlia di Federico III, dové rinunziare, almeno fino a epoca indeterminata, al compimento dei suoi voti, nonostante il favore della corte di Berlino, per timore che la Russia, sospettosa delle mene balcaniche del Battenberg, ne immaginasse complice la Prussia. Sembrava invece probabile il fidanzamento di Alice d’Assia col granduca ereditario di Russia Nicola, come un’azione politica da inserire nel sistema di ravvicinamenti russo-tedeschi. In una parola, la ragion di stato, condotta da quelle che Rodolfo giudicava le forze più reazionarie d’Europa, prevaleva ripetutamente sulle ragioni del cuore, preparando famiglie non meno infelici della sua; mentre l’unico amico ch’egli avesse fra i congiunti, l’arciduca Giovanni Salvatore di Toscana, gli dava l’esempio della libertà e della felicità.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Già molti anni prima questi s’era presentato improvvisamente in casa di certi borghesucci viennesi, originari dalla Carniola, di nome Stubel, e aveva detto alla madre: “Io sono l’arciduca Giovanni Salvatore, amo vostra figlia Milli, e la voglio sposare.” Il matrimonio non fu possibile che nell’autunno dell’89, a Londra, quando Giovanni Orth, profugo dall’Austria, stava per imbarcarsi sul Santa Margherita. Ma in tutto quel tempo egli visse accanto alla sua donna, e intrattenne relazioni di franca ed esuberante amicizia col suo umile parentame, con le sorelle artiste di teatro, e segnatamente con Maria e col marito di questa ch’era il primo ballerino italiano Vincenzo Nunziante. L’esame dell’ambiente e delle testimonianze permette ormai di concludere: che Rodolfo aspirava all’annullamento del matrimonio e a nuove nozze con Mary Vétzera, che si rivolse direttamente al papa (anche se di questo particolare mancano finora le conferme ufficiali), che una scena violentissima si svolse, sabato 26 gennaio, tra lui e Francesco Giuseppe, il quale gli chiese perentoriamente la rinunzia all’amore e il ritorno all’obbedienza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Questo ultimatum, anche se non era accompagnato da cose peggiori che possiamo soltanto intuire, aggravava terribilmente la posizione politica del principe ereditario. Egli era, come già sappiamo, all’opposizione. Il barone Margutti, che è sempre credibile quando riferisce dicerie di corte senza accingersi per conto suo ad esplorare segreti del passato, dopo aver tributato (La tragédie des Habsbourg, Vienna, ed.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Rhombus) le note lodi ai doni straordinari del principe, alla sua concezione rapida e infallibile, al suo colpo d’occhio chiaro e penetrante e sgombro d’ogni pregiudizio, infine ai suoi studi scientifici, gli nega “l’amore del dovere, che caratterizzava il suo imperiale genitore”. Ma questa che al Margutti pare negligenza del dovere era invece, in massima parte, obbedienza a un dovere nuovo. “Liberté, liberté!” prosegue il cronista di corte “il n’avait que ce mot à la bouche, et quels ravages la chose ne fit-elle pas dans sa vie!” “Un sangue inquieto scorreva nelle sue vene; egli aveva, con la beltà di cammeo della madre, ereditato anche il suo temperamento.” Nemico giurato di ogni costrizione, odiò la disciplina militare e il cerimoniale di corte, e si ridusse, fuggendo le convenzioni e le menzogne, nel suo gabinetto di lavoro, fra le raccolte e i cimeli di storia naturale.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Ma queste occupazioni di dilettante non l’assorbivano tutto intero, non consumavano senza residui la sua foga. Si lanciò allora nello studio della politica, ma fra quattro mura; giacché Francesco Giuseppe, geloso e suscettibile, non avrebbe tollerato neanche il sospetto d’un’intrusione nella sfera del suo potere assoluto. Rodolfo tentava dunque di cogliere il frutto proibito.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ed ebbe complice l’arciduca Giovanni Salvatore, génie échappé, spregiatore dell’ordine e della disciplina, privo di dominio sulle sue passioni, e incapace, per conseguenza, di rappresentare la parte di Mentore che si attribuiva. Ecco dunque i nostri due arciduchi, chiusi come Faust e il suo famulo dietro i vetri del loro gabinetto di studio, intenti a quest’alchimia pericolosa che è la politica. Elaboravano sistemi interi, tentavano formule nuove, traevano dai loro crogioli ancora rudimentali una forma nuova di stato, il federalismo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Se si vuol sapere verso qual lato inclinassero le simpatie politiche del principe imperiale, diremo ch’esse si dirigevano nettamente verso la Francia. Apostolo infiammato della libertà, il suo repubblicanismo – strana apparizione in un erede degli Asburgo – lo spingeva irresistibilmente verso quest’ultimo paese, mentr’egli restava gelido per la Russia e per la Germania. A Pietroburgo – soleva dire, secondo quanto m’ha riferito il Latour – governano a colpi di knut, a Berlino a colpi di stivale: due metodi che si equivalgono e ch’io detesto ugualmente.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non voglio fare strada insieme con quei paesi, con quei governi. Ma tutti i sistemi elaborati da quest’anima idealista restavano allo stato di sogno e non oltrepassavano la fase dei progetti. L’Argo imperiale vegliava gelosamente coi suoi cent’occhi sempre aperti, e non lasciò, nemmeno per un istante, che fossero usurpate le sue prerogative.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Così scartato, e privo di quella fermezza di carattere senza la quale le doti intellettuali più brillanti sono condannate alla sterilità, il giovane malcontento, disgustandosi delle sue occupazioni, divenne un Amleto cupo e triste, negligente e scontroso; poi, cadendo più giù, finì per non pensare che a stordirsi e a gettarsi nella dissipazione.” A questa pagina impressionante di cui riterremo le linee essenziali senza fermarci sui dettagli e sulle concatenazioni manierate o tendenziose, siamo ormai in grado di aggiungere i complementi necessari, determinando in che consistessero i sistemi politici elaborati nell’ombra da Rodolfo e da Giovanni Salvatore. La politica interna dell’Austria era dominata, immutabilmente, dal conte Edoardo Taaffe, primo ministro dal 14 agosto 1879 all’11 novembre ’93. Quest’uomo mediocre, ma abile e tenace, seppe interpretare fedelmente le tendenze di cui Francesco Giuseppe aveva dato prove sufficienti, fin dai primi anni del suo regno, richiamando nel ’52 i gesuiti, e concludendo nel ’55 quel concordato (la cui ispirazione era dovuta a Monsignor Rauscher), che secondo il pensiero liberale faceva capitolare lo stato di fronte alla Chiesa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Una corona portata in queste condizioni” scrisse allora il Times “non vale il metallo di cui è fatta.” L’era Taaffe fu slavofila e clericale, e Rodolfo di cui conosciamo già le opinioni di primissima gioventù, fervidamente ungarofile e liberali, vi si sviluppò come un ribelle. È davvero eloquente il silenzio, quasi completo, su Rodolfo, delle memorie e documenti di Taaffe pubblicati nel ’22 (Graf E. Taaffe, Politischer Nachlass): gran volume di 800 pagine, ove non troviamo che sei pagine di lettere del principe ereditario, tutte degli anni ’82-84, concernenti per lo più faccende di beneficenza o richieste di fondi per la famosa esposizione elettrica, non prive nemmeno queste di punte polemiche ed anticlericali. Né in tutto il resto del libro si trovano altre tracce di Rodolfo, tranne un accenno a un suo incidente col principe Carlo Auersperg, dell’anno ’82, e alcuni rapporti ufficiali sul seppellimento di Mary Vétzera.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","È chiaro che il raccoglitore, Skedl, o non vide i documenti più notevoli o dové eliminarli. A p. 354 egli annota che Rodolfo, come l’arciduca Ranieri, fu avversario del regime di Taaffe, sebbene negli ultimi anni vi sia stato un ravvicinamento. Ma non si vede da che cosa questo ravvicinamento risulti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Altrimenti non si capirebbe perché mai Rodolfo, scrivendo nel novembre dell’86 all’amico Szeps, direttore del Wiener Tagblatt, (Politische Briefe, p. 47) si congratuli con lui per il primo sequestro subìto dal suo giornale, né perché nel maggio dell’88 si diverta a raccontare che i ministri ungheresi vilipendono gli austriaci e gli austriaci si diffamano l’un l’altro, né perché infine quasi ogni lettera sua conversazione giunta a nostra conoscenza esprima nausea e ribrezzo per i tempi sordidi e vili. In una conversazione con Szeps, del dicembre ’82, egli giudicava che Bismarck tendesse alla guerra per frenare la marcia delle idee repubblicane in Germania. Ma non credeva domabili, alla lunga, queste idee; e riteneva che anche gli Asburgo, prima o poi, se continuavano a regnare col sistema Taaffe, dovessero sgomberare dal castello di Vienna.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Grazie alla prepotenza dei reazionari, la questione sociale predominava ormai su tutte le altre, e la sola salvezza, contro il socialismo e la dissoluzione, consisteva forse in un parcellamento dei fidecommessi, dei latifondi, e dei beni ecclesiastici, in modo da creare una vasta classe di piccoli proprietari, ugualmente interessati alla conservazione e al progresso. In un’altra conversazione, precedente di alcuni mesi, aveva svolto quello che già prima era e sempre doveva rimanere il tema conduttore della sua politica estera: la guerra con la Russia. Secondo lui, nella guerra turco-russa, ai tempi di Plevna, bastava far marciare centomila austriaci sul fianco destro dell’esercito russo per prenderlo tutto in trappola e far prigioniero lo zar.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ora l’impresa si presentava certamente più ardua. Szeps e il principe discussero ampiamente se convenisse meglio marciare su Varsavia o su Kief, facendo cadere nelle mani dell’Austria la Polonia, “come un frutto maturo”. Dal tema di politica estera e di preparazione militare l’ebreo Szeps e il principe liberale passano, trovandosi in argomento russo, a discorrere di antisemitismo, che tutti e due disapprovano con veemenza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E questa parte della conversazione ci dà la saldatura tra il sistema di politica interna e il sistema di politica estera del principe ereditario. Egli è antirusso e antiprussiano perché liberale e radicale, reduce con tendenze estremiste all’esempio di Giuseppe II. Ma queste tendenze non lo conducono a rinnegare le ambizioni storiche della sua famiglia; anzi ad ingigantirle ed esasperarle.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La Prussia ha umiliato gli Asburgo, la Russia sbarra all’Austria la strada dei Balcani e dell’Oriente. Una speranza s’è aperta nel cuore di Rodolfo, quasi ancora ragazzo, quando nel ’78, dopo il Congresso di Berlino, l’Austria marcia in Bosnia-Erzegovina. Giovanni Salvatore, il fraterno amico, è generale di brigata nell’esercito occupante.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Un principio di nuova grandezza si annunzia. Rodolfo, nato da poco quando fu perduta la Lombardia, piccolo fanciullo quando l’Austria fu espulsa dalla Confederazione germanica e dovette abbandonare il Veneto, può essere il restauratore d’una gloria, il costruttore d’un impero luminoso e potente. Intravvede l’intesa con la Francia, forse con l’Inghilterra; il freno, se non peggio, agli Hohenzollern; la rovina dello zar Alessandro, tetro ipocondriaco accoccolato sui tappeti, solitario coi suoi cani; e la rovina della Russia, destinata a rifluire in Asia coi suoi nichilisti e i suoi pazzi.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","All’Italia non sembra che presti soverchia attenzione. Ama gli ungheresi perché hanno spirito d’avventura e sono fatalmente espansionisti e russofobi. Non pensa propriamente a un federalismo, ma considera le lotte nazionali come d’ordine inferiore, fondate su antinomie naturalistiche e brutali anziché spirituali, e si fabbrica in mente un’Austria immensa la cui universalità dissolva ed annulli questi meschini contrasti.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","A Stefania, secondo quanto sapeva già molti anni fa lo Steed (Hapsburg Monarchy, p. 212), dice, mostrandole Costantinopoli: “Hier wirst du Kaiserin sein” (qui sarai imperatrice). Giovanni Salvatore, secondo che riferisce Maria Stubel, dice a Vincenzo Nunziante: “Abbiamo bisogno di Salonicco come di un pezzo di pane.” Ma le mire del principe ereditario sull’Egeo, su Costantinopoli, forse anche sulla Siria, risultano da troppe confessioni o allusioni perché sia necessario più partitamente documentarle. Senonché, come potrebbe l’Europa, e segnatamente la Germania, tollerare uno stato immenso, quasi equivalente alla monarchia di Carlo V, che si stendesse dal lago di Costanza al Bosforo, dalle sorgenti dell’Oder all’Egeo?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Rodolfo si pose di buon’ora il problema, e, a quanto può apparire, lo risolse contando su una combinazione delle forze statali austriache con le forze di una internazionale democratica, su una depressione della Russia e della Germania, su una specie di egemonia occidentale francese bilanciata da una egemonia orientale austrungarica – costruzione contro cui potevano muoversi accuse di arbitrarietà, ma che alla sua volta poteva tentare di giustificarsi adducendo una serie di precedenti storici, ultimo in ordine di tempo il disegno di un’alleanza austro-francese contro la Prussia nel ’70. È tradizione abbastanza diffusa che gli arciduchi Rodolfo e Giovanni Salvatore fossero massoni. Ci limiteremo a dire che l’esame del loro pensiero e delle loro attitudini non esclude la verosimiglianza di quest’ipotesi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Giustamente fu osservato da Hermann Bahr che gli Asburgo furono spesso artisti nati, privi del senso della realtà e capaci di modellare violentemente una realtà a modo loro. Lo Steed cita come esempi tipici di questa singolare potenza fantastica Ferdinando II, che attuò il terribile miracolo di trasformare in trent’anni un’Austria protestante in un’Austria gesuitica, e Giuseppe II, il giacobino coronato. Ma anche Rodolfo I e Carlo V furono, in ugual senso, creatori; e un creatore fallito fu Massimiliano che concepì, come ora sappiamo, un impero asburgico dal Messico al Brasile.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il figlio di Francesco Giuseppe apparteneva a questa razza, con una eredità duplicata dal sangue dei Wittelsbach, e dalla parentela con Luigi di Baviera, costruttore di palazzi di pietra e di castelli in aria, sognatore di sublimi chimere. Instancabilmente, ogni anno, ogni stagione, Rodolfo sperò nella guerra. Anche al principio dell’88, quando la tensione austro-russa di nuovo s’accentuò, la vide imminente.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’ambasciatore tedesco a Vienna, in un rapporto del 19 gennaio (Die Grosse Politik der europäischen Kabinette 1871-1914, VI, p. 45) lo descrive fremente di battaglia, appassionatamente persuaso che, se l’Austria non coglie questa occasione di assalire la Russia, può anche farsi radiare dal novero delle grandi potenze. La guerra non scoppia. In agosto egli compie trent’anni.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Szeps gli invia felicitazioni ed auguri. Rodolfo risponde lamentandosi dei tempi “paludosi”, degli anni che passano e lo invecchiano, poiché “il lavoro quotidiano alla lunga consuma, e questo perpetuo prepararsi nell’immutabile attesa di grandi tempi rinnovatori fiacca l’energia creatrice”. “Perché le speranze ch’Ella ripone in me si compiano,” così prosegue, “deve venir subito una grande epoca guerresca, per noi fortunata dopo la cui vittoriosa conclusione sarà data la base per creare grandi cose rinnovatrici, anche in pacifico lavoro, nella nostra vecchia Austria.” È deluso, ma si fa forza per credere nel futuro, per contare “sul prossimo decennio”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ancora il 27 dicembre, notando con amarezza che la politica estera è “momentaneamente” tranquilla e che le minacce che venivano da Belgrado sono “per l’istante” prorogate, pur riferendo quasi con ira che secondo i tecnici militari tedeschi la pace, a causa degli armamenti incompleti, deve prolungarsi almeno un anno, si vuole illudere che “questa calma innaturale somigli all’afa prima dell’uragano”. “Così non può durare. Questa è la mia consolazione.” Ma ormai, almeno fin dal principio dell’anno ’88, il sistema di Rodolfo non era che un miraggio.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il trattato di controassicurazione russo-germanico (’87) avrebbe reso impossibile la guerra anche ad un imperatore meno prudente di Francesco Giuseppe. Ferdinando di Coburgo, divenuto (luglio ’87) principe a Sofia contro la Russia ma anche contro il candidato di Rodolfo, ch’era Giovanni Salvatore, riusciva tortuosamente a farsi tollerare da tutti, e nel gennaio dell’88 l’ambasciatore russo a Vienna, Lobanof, portava al ministro Kálnoky la rinunzia dello zar a suscitare complicazioni in Bulgaria. Un’epoca di détente e di sicura pace cominciava in Europa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Fino a che punto Rodolfo si rendeva conto della sua disfatta, e che connessioni vi furono tra la scenata col padre, del 26 gennaio, e la sua situazione politica? Comunque, allo scacco politico s’aggiungeva il disdoro domestico; e il principe miscredente e ribelle s’era umiliato, agli occhi suoi propri ed a quelli dei suoi compagni di fede, implorando libertà d’amore dall’Impero e dalla Chiesa. Per una sorprendente coincidenza la crisi in casa Vétzera proruppe lo stesso giorno della crisi in Casa d’Austria.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La sera di venerdì 25 gennaio, uscendo dal pattinaggio, Mary persuase la promeneuse ad accompagnarla da un’indovina. Questa, esaminatale la mano, le profetò una imminente morte nella sua famiglia, probabilmente un suicidio, da cui sarebbero nate altre sventure; interrogata da Mary sull’epoca della sua morte, si rifiutò di rispondere a una “così giovane signorina”, e disse che avrebbe potuto parlare soltanto con una terza persona. Mary, la mattina dopo, cercò d’indurre Agnese a recarsi dalla chiromante; ma quella, per paura, si schermì, e la promeneuse, per timore di peggiori responsabilità, narrò l’episodio alla madre, e le denunziò l’acquisto del portasigarette d’oro da Rodek.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Fra pianti e grida, fu forzato lo scrigno di ferro della fanciulla; venne fuori il portasigarette d’acciaio donatole da Rodolfo, e il suo proprio testamento. Essa sostenne che il portasigarette d’acciaio gliel’aveva donato la Larish, che l’aveva avuto a sua volta dal principe; di quello d’oro, che essa aveva comprato da Rodek pel principe, disse che gliel’aveva mandato per fanatismo d’ammiratrice, ma senza fargli sapere neanche il suo nome. Nel pomeriggio fuggì di casa, sola; accorse dalla Larisch, al Grand Hôtel, per chiederle aiuto; tornò a casa accompagnata da lei.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Seguirono altre scene di complici bugie, di pianti, di crisi nervose. La madre credette. La mattina di domenica vi furono dolci rimproveri, atterriti ammonimenti, baci e perdono della madre alla figlia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La sera di quella domenica, 27 gennaio, l’ambasciata di Germania celebrava con un ricevimento, cui intervenne tutta l’alta società, il compleanno di Guglielmo II, imperatore da pochi mesi. Vi andarono anche le Vétzera, e Mary fece finalmente il suo ingresso nel mondo. Era vestita di azzurro chiaro, orlato di giallo, “una squisita creazione di Spitzer”, con un nodo di brillanti sul petto.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dice la Larisch che madre e figlia portavano troppi brillanti. Quando Stefania le passò accanto, Mary la fissò in volto senza salutarla. La baronessa sbigottita trascinò fuori quasi con violenza la figlia.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Così racconta la Larisch, ma aggiunge che essa non s’accorse dello scandalo, e che altri poi glielo riferì. Il conte Nigra, ambasciatore d’Italia, vide soltanto che “i di lei occhi erano costantemente fissi sul principe imperiale. Mi si dice che questi le parlò.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Io non lo vidi”. Il giorno successivo, lunedì 28, Rodolfo e Mary partirono separatamente per Mayerling. V.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’ultimo convegno Mayerling, un villaggio di poche case con un centinaio di abitanti, si raggiunge su strada rotabile da Mödling o da Baden, tutte e due stazioni della ferrovia meridionale che congiunge l’Austria all’Adriatico. Mödling è a sedici chilometri, Baden a ventisette da Vienna.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Parecchie ore occorrevano a chi si recasse a Mayerling direttamente in carrozza dalla città. La strada di Baden percorre lo Helenenthal, e poi s’inoltra nella valle della Schwechat. Quella di Mödling, traversata la Brühl e la conca di Gaaden, tocca l’antichissima abbazia cistercense di Heiligenkreuz, e poco dopo scende biforcandosi, da una parte verso Alland, dall’altra verso Mayerling.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Quanto la zona prossima a Mödling è ridente e loquace, tanto quella parte della selva viennese ove s’annida Mayerling, tra cocuzzoli torreggianti e boschi pezzati di radure deserte, è veramente silvestre. All’antica solitudine s’aggiunge ora la desolazione del ricordo. Il nome della località, che medievalmente sonò Murtlingen, risale al XII secolo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Vi andò a caccia Rodolfo I, il conquistatore dell’Austria, e secoli dopo vi apparve il cavalleresco imperatore Max. Qui le Alpi muoiono, fra rovine di castelli ed echi millenari, severamente piegandosi verso la pianura del Danubio ove l’orizzonte sfuma tra il grigiore dei salici. I cimiteri di Heiligenkreuz e di Alland si ampliano nelle fantasie, divenute per multiple suggestioni ansiose; e favole malinconiche risalgono i corsi dei torrenti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Già molti anni prima che il principe e la fanciulla vi morissero era nota nei dintorni di Mayerling la leggenda del cacciatore selvaggio e della dama bianca, chiusi in una carrozza nera e pesante, seguiti, come in un funebre sposalizio, dal corteo dei loro compagni. Da circa due anni il principe ereditario vi aveva fatto acquisti di abitazioni e di terreni per procurarsi occasioni di lontananze, di cacce, di studi naturali. Non sappiamo quale fede meriti il racconto della Zanardi-Landi, secondo la quale i monaci di Heiligenkreuz, troppo amabilmente, offersero a Rodolfo l’affitto di vaste estensioni, pertinenti al convento, per completare la sua bandita, e intermediario delle trattative fu il commissario di polizia Giovanni Habrda, apparentemente preposto al servizio di sicurezza del principe, ma in realtà spione incaricato di sorvegliarlo, e creatura di padre Grünbeck, abate di Heiligenkreuz.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","È certo soltanto che il corpo principale del casamento, di cui Rodolfo fece il suo castello di caccia, era stato di proprietà di quei monaci, e che alcune stanze a volta conservavano ancora un aspetto conventuale. I muri erano, all’esterno, intonacati di verde, le imposte erano bianche. Rodolfo l’aveva fatto mobiliare a suo gusto, raccogliendo nel gabinetto da lavoro memorie di viaggi e trofei di cacce, così come aveva fatto al castello di Vienna.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Poco prima della morte aveva acquistato, nelle immediate adiacenze, la villa del conte Leiningen per ridurla a foresteria. Fra i suoi ospiti erano abitualmente il conte Hoyos e il conte Potocki, e troviamo nominati Maurizio Eszterházy, il conte Wrbna, il principe Fürstenberg. Ma ancora nella primavera dell’88 v’erano state Stefania e la piccola Elisabetta, al quale ultimo nome era affettuosamente intitolata tutta un’ala dell’edificio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il vecchio cameriere Loschek, che lo seguiva da Vienna, il capocaccia Wodika (o Wodiczek), due garzoni e due cuoche costituivano la servitù durante i soggiorni a Mayerling. La stagione, alla fine di gennaio, non era adatta a cacce appassionanti. Si poteva tirare, occasionalmente, su qualche uccello di passo, forse su qualche pernice; si potevano fare battute alle cerve; il tempo della bella caccia al cervo, ch’è in principio d’autunno, era da molto passato.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La regola del cavaliere Dombrowski, figlio d’un cacciatore espertissimo che fu amico di Rodolfo, è che, quando la bandita giace nella neve e nel silenzio d’inverno, dovrebb’essere rispettata come una chiesa da chi non vuole sciupare le possibilità venatorie della buona stagione. Furono invitati a quella partita di caccia il conte Hoyos e il principe di Coburgo. Non risulta, finora, seriamente ammissibile che vi fossero altri, sebbene alcuni giornali abbiano nominato il conte Wrbna tra i presenti la mattina del 30, e la Zanardi-Landi supponga che tra gli ospiti fosse Braganza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma già la presenza di Hoyos e Coburgo fa sorgere difficoltà a prima vista inquietanti. Il conte Giuseppe Emanuele Hoyos, aiutante del principe, gli stava a fianco già da molti anni e lo aveva seguito anche nel viaggio d’Oriente; era nell’89 maggiore nell’esercito, e aveva quarantotto anni. Prese moglie soltanto quattro anni più tardi; divorziò nel 1914; morì nel ’17, completamente silenzioso sulla tragedia di Mayerling.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Né meno silenzioso, nonostante la diversa indole, rimase Filippo di Coburgo. “Non domandate” egli soleva dire “come sia accaduto; è già triste abbastanza che sia accaduto; un velo è steso sul mistero.” Ed anche a sua moglie Luisa, sorella di Stefania, quella che poi fuggì col conte Mattasich e tra avventure e sciagure trascinò una misera vita sino al principio dell’anno ’24, rifiutò ogni confidenza. Essa, in un libro di memorie pubblicato nel ’21 (Autour des trônes que j’ai vu tomber, Paris, Michel), lo descrisse gaudente ed egoista.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Aveva quarantacinque anni al tempo di Mayerling; era pingue; Rodolfo, che non amava suo fratello principe di Bulgaria e lo chiamava sarcasticamente Ferdinando il grande, chiamava lui giocosamente “il grasso”. Forse, diverso di temperamento e d’animo quanto si può immaginare, Rodolfo si divertiva altre volte a quella giovialità spregiudicata; forse li univa la comune avversione contro le due mogli sorelle. E forse non v’è altro da cercare, finché non sia provata la veridicità della notizia riferita alla Zanardi-Landi, secondo cui Filippo ebbe parte capitale nel fallito tentativo di divorzio da Stefania.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Poi si dissero cose peggio che assurde: che Filippo, geloso di sua moglie amante di Rodolfo, sia stato l’assassino del principe; e il brusio, corso a Vienna subito dopo la catastrofe e giunto alle orecchie di Luisa, è stato raccolto, molti anni dopo, da qualche troppo alacre giornalista. A Luisa dovette, femminilmente, piacere che il suo nome apparisse in una storia così grande, mentre umanamente le rincresceva che alla sua responsabilità si credesse. Perciò riferisce premurosamente la calunnia, ma narra che nel pomeriggio del 28 ella aveva incontrato Rodolfo al Prater e ne aveva avuto incarico di dire al “grasso” che l’appuntamento di caccia era rinviato al mattino del 30 (sicché Filippo non trovò che i cadaveri).","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Purtroppo il libro di Luisa, notevole per alcune pagine psicologiche, è di minimo valore nei fatti e nelle date; basti dire che il ricevimento all’ambasciata germanica dalla sera del 27 è trasferito al principio della seconda quindicina di gennaio. Tutto concorre, nonostante la testimonianza di Luisa, a far credere che Filippo, con Hoyos, fosse a Mayerling fin dal 28. Il 29 egli partecipò a una battuta di caccia, alla Glashütte.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Rodolfo non intervenne adducendo un raffreddore. Il 30, mercoledì, la caccia era indetta per Krottenbach. Come mai Rodolfo invitò questi amici, in circostanze tanto gravi?","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","fu desiderio di consigli? Bisogno di compagnia? Difficoltà di disdire un invito già fatto?","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il 26 aveva scritto al Consigliere di Corte Weilen, annunziandogli che lassù avrebbe scritto la monografia su Gödöllö (per l’enciclopedia austro-ungarica a cui Weilen collaborava sotto la direzione del principe), e che contava di consegnargliela personalmente mercoledì o giovedì. Si supponga pure che questa lettera sia stata scritta la mattina del 26, prima dell’alterco col padre e dell’appuntamento con Mary. Ma la sera del 29 egli telegrafò da Mayerling al conte Pista Károlyi, a Budapest, invitandolo a venirlo a trovare a Vienna il 31.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Károlyl partì nel pomeriggio del 30, e apprese in viaggio la morte del principe (v. Neues Wiener Tagblatt, 3 febbraio). Può ritenersi escluso che Rodolfo sia partito per Mayerling, il giorno 28, con un proposito deliberato di suicidio. D’altra parte dev’essere ugualmente escluso ch’egli potesse considerare l’escursione, in compagnia di Mary, con la relativa tranquillità supposta da coloro che, male informati sul conto della ragazza e della sua famiglia, s’immaginano che il principe ereditario abbia chiesto (e strappato!)","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","a Francesco Giuseppe il permesso di pranzare un’ultima volta con la sua amante nel castello di caccia. Quell’ultima volta era anche la prima. Sappiamo ormai irrefragabilmente che Mary era sorvegliata con meticolosità formale, benché l’intuizione morale di sua madre non fosse molto pronta; che le era inibito perfino di traversare da sola la strada; che il suo momentaneo allontanamento da casa, nel pomeriggio del 26, suscitò un drammatico allarme e fu seguito da immediate ricerche; che la scoperta dei suoi rapporti col principe, anche se ritenuti platonici e unilaterali, aveva travolto la famiglia della Salesianergasse in una tempesta di commozione e di dolore.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Recarsi a Mayerling, discorrere col principe, tornare a Vienna, significava rimanere assente da casa non meno di tutta una giornata. Lo scandalo diveniva matematicamente certo, ed enorme. Quale stolida fantasia può ammettere che Francesco Giuseppe vi consentisse preventivamente (nel qual caso egli avrebbe dovuto, allo stesso tempo lenone e tiranno, comandare alla Vétzera madre che stesse tranquilla aspettando la figlia reduce dal pranzetto suburbano)?","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E, esclusa questa fandonia, in che modo ci renderemo conto dello stato d’animo con cui Rodolfo, dopo la disputa violenta col padre, incorre per lo meno nell’apparenza di aver rapito una fanciulla minorenne di famiglia nobile, e, comunque, infrange apertamente la legge di disciplina verso l’imperatore? Se avesse voluto nient’altro che un colloquio con Mary, avrebbe potuto e dovuto darglielo, segretamente, a Vienna. È vero che gl’inviti ai compagni di Mayerling, il telegramma a Károlyi, lo stesso intervallo di quasi quarantotto ore tra l’arrivo lassù e la morte rendono inverosimile il proposito premeditato e deliberato del suicidio; ma, d’altro canto, la fuga della fanciulla, se fu voluta da Rodolfo, ci costringerebbe ad ammettere che la partenza per Mayerling includesse, pel principe, una qualche decisione catastrofica, sulla cui natura grava ancora il mistero.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma da chi fu voluta, e come fu voluta, la fuga di Mary? La Larisch si mostra ignara del tentativo di annullamento del matrimonio e della scena fra padre e figlio; e questa ignoranza può spiegarsi con la diffidenza, non immune forse in Mary da una punta di gelosia e in Rodolfo da un’ombra di sospetto, verso una complice ch’era preferibile adoperare solo quando fosse indispensabile. Degli avvenimenti svoltisi fra la crisi in casa Vétzera (sabato 26) e il ratto della fanciulla ella dà un racconto perfin troppo particolareggiato e abbondante.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il 26 nel pomeriggio giunge d’improvviso da lei, al Grand Hôtel, Rodolfo, col bavero del mantello alzato, col kepì fin sugli occhi, e le chiede, agitatissimo, di adoperarsi perché Mary s’allontani un po’ di tempo da Vienna, magari accompagnando lei, la Larisch, a Mentone. Il 27 piomba Mary al Grand Hôtel, accompagnata dalla promeneuse, che resta in anticamera. La ragazza, senza riferire i fatti, si lamenta della madre, dice che morrebbe se dovesse rimanere in casa, e che sarebbe lieta di andar via da Vienna, se non temesse “di lasciarlo solo, proprio ora che egli ha bisogno di tanto aiuto”.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La Larisch scrive a Rodolfo che si può sperare di allontanare Mary. La sera di quella domenica essa assiste, in casa Vétzera, alla toilette di Mary, e l’accompagna all’ambasciata germanica. “La camera di Mary era un santuario ideale per una fanciulla; un’immagine della Madonna era appesa sul lettuccio bianco; sul camino e sul tavolino stavano alcune fotografie; e le finestre erano coperte da tendine di conterie ch’essa soleva sgranare quand’era nervosa.” Mary pronuncia parole colleriche contro Stefania; e per strada racconta alla Larisch che ha ricevuto una lettera di Rodolfo, che “qualche cosa lo turba”, ch’egli ha bisogno di vederla.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Oh se potesse mandar tutto all’aria e venir con noi in Riviera!” La mattina dopo, 28, Rodolfo s’annunzia alla Larisch pel pomeriggio e, giunto da lei, la prega di portargli Mary al castello; le narra che la madre ha scoperto l’intrigo e tiene la figlia chiusa a chiave; aggiunge ch’egli stesso è in gravissimi pericoli (politici, non domestici); le affida una cassetta misteriosa. La sera sopraggiunge Mary, fuggiasca, che narra di essere stata battuta dalla madre, in carrozza, dopo lo scandalo all’ambasciata germanica, e chiede soccorso, e minaccia d’annegarsi. La Larisch la riconduce a casa, e rappacifica madre e figliola, e promette di tornare la mattina seguente.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La mattina seguente è il 29, martedì. Mary è vestita d’un tailleur attillato, color verde oliva con spighette nere; ha un semplice spillo d’oro al colletto; un altro spillo e l’anello di ferro donatile da Rodolfo; una croce di oro sul petto. Il suo mirabile cappello di feltro verde è profusamente guarnito di piume nere di struzzo; un velo nero le copre il viso fin sotto il mento; la toilette è completata da mantello e manicotto di pelle di foca.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Mi parve che non fosse mai stata così bella,” dice la Larisch, e aggiunge poco dopo che “un amore quasi sublime splendeva nelle profondità azzurre dei suoi occhi.” Vanno insieme al castello imperiale; salgono, guidate da Loschek, alla soffitta che già conosciamo; Rodolfo e Mary si chiudono a chiave. Quand’egli riappare alla Larisch sgomenta, la fanciulla è sparita. La scena tra i due cugini è violenta; egli perfino la minaccia, a mano armata, di un colpo di rivoltella se non sta quieta; essa gli dà del codardo; Rodolfo, inesorabile, si limita a dirle che vuole Mary con sé, un paio di giorni, “per giungere a una facile intesa con la baronessa madre”; la persuade, se vuole evitare uno scandalo all’imperatrice, a tacere e mentire; la contessa Larisch dovrà dire alla baronessa Vétzera che la figliola, mentre essa era dentro una bottega, è fuggita; darà cinquecento fiorini di mancia (ch’egli le porge) al cocchiere per comprarne la connivenza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Infine la saluta con un bacio, “il primo e l’ultimo”. Essa scende atterrita, comunica al suo vecchio cocchiere gli ordini del principe, gli consegna la somma. “Troppo danaro per una donna,” osserva colui, intascando le banconote.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Mistura di verità e, per non dir peggio, di sogno, questa storia cade, non in tutti gli elementi, ma nella sua struttura, non foss’altro per gli inconcepibili errori di date. Mary fuggì di casa per chiedere soccorso alla Larisch il 26, non il 28; partì per Mayerling il 28, non il 29. Lo scopo del racconto così ricomposto consiste nell’addossare tutte le responsabilità al principe e nel fare apparire la narratrice come un cieco strumento dell’altrui perfidia e violenza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","In realtà, siccome la madre di Mary era angosciata dal timore che qualcuno venisse a sapere del portasigarette che la ragazza aveva mandato al principe, e specialmente che il principe venisse a scoprire la donatrice, la Larisch la rassicurò, il 26, promettendo che avrebbe provveduto a sviare gli eventuali sospetti del cugino. Tornò la domenica, dicendole che infatti Rodolfo era convinto di avere avuto quel dono da una signora maritata; comunque, propose di recarsi con Mary dal gioielliere Rodek per far trasferire il conto saldato nella partita Larisch, evitando così ogni futura ricerca. Con questo pretesto la contessa condusse fuori la giovane amica la mattina di lunedì 28, e tornò in casa Vétzera sola.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Poiché era l’ora di colazione, ardisce di notare la Larisch, “Si sentiva un odore di buona cucina”. Si ricorda di questo, e si ricorda d’aver detto alla madre che Mary era fuggita in un’altra carrozza mentr’essa stava in bottega; ma non si ricorda di averle portato un biglietto, lasciatole nella sua carrozza dalla fuggiasca, il quale diceva: “Non posso vivere. Oggi ho l’iniziativa.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Prima che tu m’abbia raggiunta, sarò irreparabilmente in fondo al Danubio. Mary.” E pretende, recisamente smentita dalla madre, che questo biglietto si sia trovato più tardi in camera della fanciulla. La fuga da Rodek, data per falsa dalla Larisch, è considerata falsa anche dalla madre.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essa crede che le due donne siano andate insieme al castello imperiale, che Mary sia uscita un quarto d’ora dopo sparendo nella carrozza del solito Bratfisch, e che la Larisch sia venuta fuori più tardi, facendosi condurre in casa Vétzera con la sua suppellettile di bugie. Dunque il biglietto annunziatore del suicidio fu dato alla Larisch da Mary nel castello imperiale? O addirittura da Rodolfo?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E con quale scopo avrebbero concordato una finzione così crudele e allarmante, da mettere subito in moto la corte e la polizia? E Rodolfo lasciò partire sola la fanciulla, riservandosi di raggiungerla per strada o a Mayerling? Anche questo, a che scopo?","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","In un così fitto viluppo di incertezze si è tentati, benché con molta titubanza, a credere che la storia di Rodek sia sostanzialmente la vera; che la Larisch, concordata la fuga di Mary, non abbia invece concordato il tenore del biglietto, ma, trovatesi in mano quelle righe tremende, non abbia osato annullarle; che, infine, la versione della partenza dopo un colloquio con Rodolfo le sia sorta in mente pel disperato desiderio di disimpegnare la sua responsabilità. Se poi la partenza nella vettura di Bratfisch sia avvenuta al Kohlmarkt, o al Graben, o nelle vicinanze del castello, è particolare di ultimissima importanza. Secondo il Planitz, Mary esce da un negozio di musica al Graben (ma il Graben e il Kohlmarkt, dov’è la bottega di Rodek, non sono lontani) e sale nella carrozza di Bratfisch.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il principe è già a Mayerling, e le muove incontro a piedi. La carrozza affonda nel fango; sforzi atletici, del principe e del vetturino, occorrono per tirarla fuori. Egli scende a piedi per la scorciatoia da Heiligenkreuz che passa accanto alla Croce Rossa, e attende nel castello di caccia la carrozza che procede lentamente per la tortuosa rotabile, nel triste paesaggio invernale dominato dalla leggenda del cacciatore selvaggio e della dama bianca.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Segno di malaugurio, dice il Planitz, quell’incidente di ruota! E la madre ci racconta che la sera innanzi, all’ambasciata germanica, Mary aveva perduto uno zaffiro del braccialetto che le aveva donato Rodolfo e che essa portava sempre dicendo di averlo avuto dalla Larisch. Dell’incidente la fanciulla si turbò e disse: “Questo mi porterà certamente sventura.” La gemma fu ritrovata, e l’ambasciata la fece consegnare a casa Vétzera; ma allora Mary aveva abbandonato per sempre la sua casa.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Se i pensieri di morte covavano nella mente di Rodolfo, essi erano già maturi ed alati nell’animo della sua amante. I presentimenti e le disperazioni s’erano accumulati giorno per giorno; Mary non aveva scritto invano ad Erminia che, se la madre veniva a cognizione del suo amore col principe, tutti e due, dopo alcune ore felici, si sarebbero uccisi in un luogo a tutti ignoto. La madre, che documentariamente e vittoriosamente difende la figlia contro ogni genere di calunnie, non riesce invece a persuaderci, come vorrebbe, che il pensiero di morte sia stato più del principe che di lei.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","A che serve ricordare l’indole della fanciulla, esuberante ed accessibile alla gioia? Non v’è suicidio giovanile e wertheriano le cui origini non siano da ricercarsi in una bramosia di vita. E quale virtù dimostrativa hanno i lieder che ella, poco prima della fuga, aveva inclusi nel suo ultimo programma di canto e che la madre adduce come prove della sua riluttanza al pensiero di morte?","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Uno di essi diceva “Ciò che mi attrasse potentemente verso di te fu una lacrima, da cui vidi / che la tua anima segretamente / è piagata da indicibile dolore.” L’altro concludeva: “L’amore, più forte della morte, / recherà salvezza eterna all’amico.” La sua maestra di canto glieli aveva proposti da un po’ di tempo; essa li aveva dapprima rifiutati, per l’eccessiva tristezza delle parole; li accolse infine, quando, certamente, le parve di non potere sperare che in un amore di là dalla morte. Fu lei che cercò, nell’autunno ’88, il principe ereditario, smarrito, smanioso, pronto ormai ad una passione divorante. Fu lei certamente che volle il convegno finale, e, superando deboli resistenze, l’ottenne.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","In questa storia d’amore e di morte l’iniziativa è della donna. Affettuosa e mite, e timorosa dei vincoli familiari, non avrebbe mandato alla madre, per mezzo della Larisch, quell’annunzio di suicidio se non avesse avuto la convinzione di partire per un viaggio senza ritorno. Giunta in presenza della madre, la Larisch dové sentirsi oppressa da responsabilità che fino a quel momento aveva svalutate, e tentò in tutti i modi di evadere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Non credere al suicidio,” le disse, “Mary ama troppo la vita. La faccenda non può essere che in rapporto col principe ereditario. Essa ne è fanatica.” “Ma se non lo conosce affatto!” protestò la baronessa Vétzera.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Tranne che tu non mi nasconda qualcosa e che il portasigarette d’acciaio non provenga da lui invece che da te.” Ma, messa di fronte alla necessità di confessarsi complice, la Larisch, sebbene angosciata, si ritrasse, e mantenne che quel portasigarette fosse un dono di Rodolfo a lei, e che lei alla sua volta l’avesse donato alla fanciulla. Così, dice la madre, sparì per allora l’unica prova possibile di una relazione fra Rodolfo e Mary. Interrogata la cameriera, non se ne cavò altra risposta che un diniego: “Io non so proprio nulla.” Forzato lo scrigno non vi si trovò che una fotografia di Rodolfo, bambino di tre anni.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Allora la Vétzera pregò l’amica di recarsi al palazzo imperiale per domandare notizie del principe; essa vi mandò invece la sua cameriera Jenny, a cui dissero che egli era a caccia a Laxenburg. Ma la Larisch non osò ripetere la bugia, e pronunciò il nome di Mayerling, aggiungendo: “Dove sarà Mayerling?” A questo secondo colloquio fra la Vétzera e la Larisch assisteva un fratello di quella, Alessandro Baltazzi, furente contro la nipote e contro la negligente sorella. Disse che voleva parlare faccia a faccia col principe; ma le due donne, per motivi intimamente diversi, lo dissuasero dallo scandalo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La Larisch sconsigliò ugualmente alla madre di cercare il primo ministro Taaffe, e, dichiarando che, giacché lei aveva smarrito Mary, a lei spettava di rintracciarla, si recò sola dal presidente della polizia segreta barone Krauss. Ma ritornò dicendo d’avere avuto questa risposta ch’egli, il barone Krauss, non poteva arrogarsi di sorvegliare la personalità del principe, e che, in ogni modo, sarebbe stata necessaria una denunzia, firmata dalla madre o da un parente della fanciulla. Allora la Larisch e Alessandro Baltazzi andarono insieme dal Krauss.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La Larisch gli disse che il solo scopo doveva consistere nel persuadere la figlia a tornare dalla madre, senza scandalo. “Io,” disse il presidente della polizia, “non posso intervenire. Non è di mia competenza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Creda, Contessa, se dovessi immischiarmi nelle storie d’amore della casa imperiale, ne avrei fin sopra i capelli. Veramente non oso.” “Che?” proruppe Baltazzi. “Agli Asburgo è permesso di usar violenza (to behave like common ravishers, riferisce la Larisch) e di restare impuniti?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non c’è giustizia a Vienna?” “Io,” ripeté l’altro, “non posso occuparmi di ciò che al principe ereditario piace di fare.” Allora la Larisch fece notare che la fanciulla sparita non era di famiglia borghese, ma aristocratica. “In tal caso la cosa è diversa,” disse il funzionario, “vedrò quello che posso fare.” E, allontanatosi per un quarto d’ora, tornò recando la notizia che il principe era ad Alland (da Alland infatti, ov’era l’ufficio postale, egli soleva datare le sue lettere scritte a Mayerling), e inchinandosi congedò i visitatori. Fosse timore di vergogna per la famiglia, o consiglio della Larisch, o desiderio di meditare propositi più concludenti, Alessandro Baltazzi non seppe risolversi a stendere la denunzia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma per strada osservò che Alland non era molto distante, e la baronessa Vétzera, quando ne fu informata a casa, decise di recarsi dal principe il giorno dopo. Un opportuno telegramma del conte Larisch reclamava improrogabilmente la moglie a Pardubitz. Essa lasciò Vienna la mattina del 29.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma la madre di Mary non osò recarsi a Mayerling, e tornò col fratello Alessandro dal presidente della polizia. Questi aveva fatto interrogare il fiaccheraio della contessa Larisch, che s’era mostrato confuso e reticente; ma non aveva fatto protocollare l’interrogatorio “per tenerlo segreto”. Il Krauss espresse sospetti così sul vetturino come sulla contessa; ma la Vétzera (sebbene l’amica, in quelle circostanze, si fosse dileguata senz’altra giustificazione che un ordine non motivato del marito!)","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","rispose di non sospettare, perché la conosceva da quindici anni. Allora il Krauss le disse che, se essa presentava regolare denunzia, egli poteva “entro due o tre giorni” darle notizie delle sue ricerche “in quanto non avessero attinenza colla persona del principe imperiale. Non appena però i suoi agenti s’imbattessero in lui, egli sarebbe costretto a ritirarli”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La baronessa stese la denunzia e allegò la fotografia della figlia, tuttavia pregando il funzionario di tenere la cosa segreta finché fosse possibile. Ma più tardi, quel medesimo giorno 29 martedì, un amico ch’essa non nomina le consigliò di rivolgersi al primo ministro conte Taaffe, o addirittura a S. M. l’imperatore. Non disponendo di prove sicure, non osò presentarsi a Francesco Giuseppe, e parlò col ministro.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Questi era già informato dal Krauss, e aveva letto l’interrogatorio non protocollato del fiaccheraio, sulla veridicità del quale espresse gl’identici dubbi. Avendogli la baronessa comunicato i sospetti del Krauss sulla Larisch, egli si stupì, infatti, che questa non avesse parlato all’imperatrice, di cui era cugina, e ch’era la sola persona capace di agire su Rodolfo. Ciò non pertanto egli fu pure d’avviso che non si dovesse parlare all’imperatore, finché mancassero le prove certe.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Pensi come ci rimarremmo, dopo un simile annunzio, se poi venisse fuori che non c’è nulla di vero.” La sua decisione, almeno in quanto venne comunicata alla madre, fu di attendere fino alla sera. Infatti, per quella sera Rodolfo aveva promesso di partecipare al pranzo della famiglia imperiale. O dunque egli verrà, pensava il conte Taaffe, e sarà facile capire qualche cosa, o non verrà, e la sua assenza darà occasione ad ulteriori ricerche.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La baronessa gli domandò s’egli non potesse parlare direttamente col principe, ma il ministro rispose “di non essere con lui in tali relazioni da potere interloquire nelle sue faccende private”. La incoraggiò a mantenere gelosamente il segreto. Infine le disse: “In ogni caso stasera qualche cosa saprò; darà ugualmente da pensare tanto s’egli non viene affatto a pranzo, quanto se riparte subito dopo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Allora vuol dire che qualcosa succede là fuori, ed io spedisco il capo dei miei detective, per quanto mi possa rincrescere di affidargli un’incombenza di questo genere.” Così giunse la sera del 29. Condannare le titubanze e gl’indugi della madre di Mary sarebbe più facile che giusto. È umano comprenderla, rendendosi conto della sua cieca credulità, della sua accanita speranza di salvare il nome, del suo devoto, e sia pure servile, tremore davanti al solo nome degli “augusti” personaggi che avrebbe dovuto immediatamente affrontare.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Che avveniva frattanto a Mayerling? L’imperatrice Elisabetta raccontò all’imperatrice Eugenia che “non appena Rodolfo si fu trovato solo con la sua amante, le riferì la disputa terribile che aveva avuta col padre e l’impegno d’onore che aveva dovuto prendere, sotto la minaccia di venir diseredato. Essa rispose freddamente: ‘Anch’io ho qualche cosa da dirti; sono incinta.’ Allora fra i due amanti che s’adoravano si svolse una scena straziante di disperazione e di tenerezza.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essi si ripetevano: ‘Noi non possiamo più vivere... Moriamo l’uno nelle braccia dell’altro... Finiamola questa sera stessa... Dio avrà pietà di noi...’” E in questo parossismo sopravvenne la catastrofe. Se le cose stessero così, la catastrofe sarebbe avvenuta al più tardi la sera del 28, non la mattina del 30, quando in realtà avvenne. Ma il racconto di Elisabetta ci è pervenuto di terza mano, ripetuto dal Paléologue cui lo confidò Eugenia Montijo; e, comunque, l’imperatrice d’Austria, la cui immaginazione era notevolmente vivace, non può avere costruito i particolari e le battute di quel dialogo che su ipotesi soggettive.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Circa la pretesa maternità di Mary, quale causa determinante del crollo, un alto personaggio dell’antica corte viennese espresse a Marcel Dunan (Europe Nouvelle, 15 sett. 1923) le sue riserve, fondate sull’impossibilità d’identificare psicologicamente Mary Vétzera con la Margherita del Faust. Ricorderemo alla nostra volta che il principe e la fanciulla erano amanti da sole due settimane e che la madre di Mary, scrivendo nel suo memoriale: “È assolutamente escluso che eventuali conseguenze dei suoi rapporti col principe l’abbiano spinta alla morte”, aggiungendo anzi che “le più precise circostanze smentiscono questa possibilità”, mostra di avere avuto prove perentorie e irrefutabili della sua smentita.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Di storicamente accertato su ciò che accadde a Mayerling nei giorni 28 e 29 c’è soltanto che Rodolfo non partì per Vienna, ove aveva promesso d’intervenire al pranzo di famiglia. Con questo pranzo si voleva festeggiare il fidanzamento della sorella di Rodolfo, Maria Valeria, con l’arciduca Franz Salvator, concluso fin dal 24 dicembre; ma evidentemente il principe ereditario doveva apparirvi in figura di figlio ubbidiente e di marito riconciliato. Il Planitz crede di conoscere il telegramma che Rodolfo, per giustificare la sua assenza, fece spedire da Baden nel pomeriggio del 29, e ne dà il testo ungherese e la traduzione tedesca: “A sua maestà l’imperatore in Vienna.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Chiedo scusa per la mia assenza; mi sento male. Ma è cosa di nessuna importanza. Saluto l’arciduchessa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Saluto tutti. Rodolfo.” E, a quanto egli prima ci ha fatto sapere, il pretesto appariva esteriormente plausibile per l’indisposizione che Rodolfo aveva addotta non volendo partecipare alla caccia di quel giorno, e per l’infreddatura che effettivamente aveva presa aiutando Bratfisch a disimpegnare la ruota della carrozza incagliata. Checché poi sia da pensare dell’autenticità di questo documento, è invece probabile, nel racconto del Planitz, in connessione con quello che già sappiamo degli avvenimenti di Vienna, che il conte Taaffe, dopo la visita della Vétzera madre, abbia pregato l’arciduca Carlo Lodovico di telegrafare a Rodolfo, insistendo per la sua venuta a Vienna.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Secondo il Planitz, i due telegrammi, di Rodolfo al padre e dello zio a lui, s’incrociarono. Quello di Carlo Lodovico giunse a Mayerling verso le cinque del pomeriggio. Sembra che al pranzo di famiglia tutti abbiano tollerato con compostezza l’assenza di Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Solo Stefania si mostrò terribilmente preoccupata. Ma dopo pranzo accompagnò, certo con animo non giocondo, Maria Valeria al Circus Renz (Il principe Carnevale e il suo seguito, presentazione comico-equestre di dieci cavalle, per il signor Franz Renz; Debutto dei grandiosi volteggiatori aerei fratelli Possenti, ecc., ecc. ), e il vecchio Carlo Lodovico si fece vedere al Ballo degl’Ingegneri.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Era il carnevale viennese. A Mayerling, contemporaneamente, non si svolgeva l’orgia di cui s’è fantasticato. Ma vi furono canzoni e vino, canzoni di congedo alla vita, bicchieri della staffa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Bratfisch fu ammesso nella piccola società, forse anche più ristretta di prima, se è vero, come da parecchie testimonianze risulta, che Filippo di Coburgo era momentaneamente partito per Vienna, ove portava a voce le scuse di Rodolfo, salvo a ritornare nella notte per la caccia a Krottenbach. Questo Bratfisch, vetturale di fiducia, aveva parvenze e costumi che in parte lo riconducevano al tipo del buffone di Corte o del clown shakespeariano. Era piccolo e tarchiato, aveva la barba nerissima e a punta, il cranio calvo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Lo chiamavano Gnocco e Smorfia. Era celebre per la sua furbizia e per le ricche collezioni di orologi e di anticaglie che aveva saputo mettere insieme. Il principe ereditario gli aveva regalato, fra l’altro, due pistole intarsiate di argento, un prezioso fucile bosniaco, una leonessa di bronzo, una canna da passeggio con pomo d’argento e dedica incisa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma più celebre ancora – e per questo, oltre che per i servigi segreti, fu caro al principe democratico – era per le sue virtù di cantante e zufolatore di canzoni del popolo. Il suo nome è ricordato allegramente con onore nella Canzone del Fiaccheraio di Gustavo Pick, cantata da Alessandro Girardi nel maggio dell’85 (giubileo centenario dei fiaccherai viennesi) e rimasta in voga per parecchi anni. La testimonianza di Bratfisch, che narrò poi a modo suo gli eventi, può essere reticente ed equivoca in cose essenziali; per esempio, in ciò che riguarda la lontananza dei compagni di caccia dalla scena che egli descrive.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Può essere che Filippo fosse già tornato, che Hoyos fosse presente. Ma non v’è motivo di dubitare sulla sua veridicità, quando dice che la sera del 29 fu invitato, davanti a Mary Vétzera e al principe, a zufolare la Canzone del Fiaccheraio e alcune danze stiriane. La serata finì alle undici, “perché il principe aveva l’abitudine di alzarsi sempre alle sei”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Questi aveva, in apparenza, dato ordine a Bratfisch di ricondurre Mary a Vienna, la sera del 29. Ma l’ordine fu revocato. Mary, il venerdì 25, aveva cantato un graduale, l’ultimo canto che avesse appreso, nella chiesa di Sant’Agostino, e s’era mostrata impensierita circa la forza della sua voce, temendo non potesse bastarle quando doveva cantare in coro, durante la messa, il 2 febbraio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Sabato 26, congedandosi dal suo professore di francese, uomo acuto e sensibile, a cui qualche volta aveva fatto confidenze generiche sulla sua tristezza e sul suo presentimento di morte precoce, gli disse: “Arrivederci martedì.” “Martedì,” rispose quello scherzando, “se siamo in vita.” “Se siamo in vita,” confermò lei seriamente. Partendo per Mayerling il lunedì 28 essa pensava all’eternità dell’amore o all’eternità della morte. Un ritorno a Vienna, nella degradazione e nella vergogna, era per lei inconcepibile.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma una soluzione felice del dramma, se essa già, com’è più che probabile, sapeva qualcosa dell’alterco fra padre e figlio e delle angustie in cui si dibatteva l’amante, le doveva sembrare quasi ugualmente esclusa. Perciò, partendo, annunziò il suicidio nel Danubio. La sua indole e i suoi precedenti l’avrebbero condotta a una conclusione immediata.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Invece passano lunghe ore, quasi due giorni. Secondo tutte le apparenze, Rodolfo lotta e si dibatte finché ogni strada di salvezza non gli appaia sbarrata. Qual è il processo del suo spirito, durante quest’intervallo, limitato nel calendario ma psicologicamente interminabile?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","I fatti e le induzioni che abbiamo esposti inducono a credere che il pensiero della morte, compresso nel giorno della fuga e nel successivo, sia scaturito travolgente fra l’imbrunire e la sera del martedì 29. VI. La catastrofe","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Se poche cose sono storicamente accertate di quelle che accaddero a Mayerling nei giorni 28 e 29, vi sono però almeno due dicerie che meritano particolare attenzione. Una si trova nel Planitz, singolarissima fonte, non sempre credibile, ma sempre meditabile. Egli scarta, naturalmente, come la più sciocca delle fandonie quella secondo la quale Rodolfo e Mary perirono assassinati da un gesuita (!","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","), che s’era introdotto nello studio del principe per forzarne la scrivania ed era stato colto in flagrante. Ma presta fede ad alcune voci molto diffuse, a quel che sembra, nella zona di Mayerling, di Alland, di Heiligenkreuz. Si disse che una carrozza chiusa, nel pomeriggio del 29, giungesse a Mayerling, che due signori ne scendessero, e che dopo un colloquio di mezz’ora (prima col principe soltanto, ma alla fine in presenza del conte Hoyos) ripartissero.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","È fuori di dubbio, dice il Planitz, che questa visita debba mettersi in rapporto diretto col telegramma dell’arciduca Carlo Lodovico e che uno dei due visitatori sia stato uno zio di Mary, Enrico Baltazzi. Egli reclamò la nipote, ma Rodolfo ne negò la presenza, che fino a quel momento era stata nascosta anche alla servitù ed ai compagni di caccia. La scena tra Baltazzi e il principe divenne violenta.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Poi si disse che Rodolfo, nell’ira, uccidesse Baltazzi, e che espiasse il delitto con la morte volontaria. Ovvero si disse che Hoyos fosse l’omicida, o immediatamente in rissa o in un duello, svoltosi secondo alcuni alla frontiera francese dopo la morte del principe, secondo altri subito dopo il diverbio e nella zona di Mayerling. Il Planitz non sa bene raccapezzarsi fra le varie versioni; crede e non crede; smentisce ed insinua; ma afferma che Enrico Baltazzi, ferito mortalmente al basso ventre, fu curato a Baden, presso Mayerling, ove morì dopo una lunga agonia, il 19 aprile dell’89.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Noi non siamo riusciti a sapere che qualcuno dei quattro Baltazzi sia morto, comunque, poco dopo la tragedia di Mayerling. Ci risulta invece che Enrico viveva ancora nel 1924 e, per una curiosa combinazione, viveva per l’appunto a Baden. Ma, se l’epilogo tragico della visita dev’essere negato, non può essere negata con uguale perentorietà la visita stessa.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nelle troppe leggende che circolarono intorno ai Baltazzi si ha l’impressione che, eliminate le soprastrutture, rimanga un occulto fondamento di verità. Si disse perfino che Alessandro Baltazzi, zio e fidanzato (!) di Mary, scaraventasse una bottiglia di sciampagna contro il principe, uccidendolo: assurdo, non solo per tutti i motivi che sappiamo e che non staremo a ripetere, ma soprattutto perché Alessandro fu poi quello che, insieme al cognato conte Stockau, assistette ufficialmente al seppellimento di Mary.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La madre ha saputo qualcosa di queste orribili fiabe, e, accennata la voce che il principe sia stato ucciso “da un fidanzato geloso, s’è fatto il nome di un barone Baltazzi” (mentre altri, aggiungiamo noi, fece il nome di Braganza), conclude il suo memoriale con le seguenti parole: “Questa versione è completamente falsa; giacché il barone Baltazzi non era affatto fra gli ospiti di caccia a Mayerling.” Nessuna perplessità è ammissibile sulla sostanza di questa smentita; ma la sua forma è inquietante. E più inquietante è il silenzio della baronessa sulle espressioni antiasburgiche di suo fratello Alessandro e i suoi propositi di affrontare il principe che conosciamo soltanto dalla Larisch. Si osservi che il memoriale della baronessa aveva lo scopo di garantire a lei ed ai suoi figlioli superstiti la protezione dell’imperatore, e che perciò ogni particolare antidinastico, ogni allusione politica dovevano esserne severamente esclusi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essa si limita al romanzo d’amore. Ma è certo che verso la sera del 29 si seppe al palazzo imperiale che Rodolfo non veniva a pranzo; è certo che il proposito di affrontare il principe era stato ventilato in casa Baltazzi; e, in genere, i precedenti dei colloqui Larisch-Elena Vétzera-Alessandro Baltazzi-Krauss-Taaffe non sono tali da rendere assolutamente incredibile, dopo quella notizia, che uno dei fratelli Baltazzi si recasse a Mayerling. Chi fosse il suo presunto accompagnatore il Planitz non dice.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dice però, sempre riferendosi a tradizioni correnti nelle vicinanze di Mayerling, che, “poco dopo ripartita la carrozza dei due visitatori, un vecchio ecclesiastico si presentò al principe, e rimase con lui più di un’ora; poi, inosservato, si allontanò a piedi”. Solo dopo la partenza dell’ecclesiastico, gli ospiti si radunarono col principe a mensa. Con questa visita ecclesiastica siamo nel campo preferito dalla Zanardi-Landi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La quale, con costanza degna di Eugenio Sue fiutando dovunque le mene dei gesuiti e dei preti, racconta che Mary si recò a Mayerling di sua iniziativa e che questa fatale partenza sarebbe stata impossibile, se il complotto clerico-reazionario contro Rodolfo non l’avesse, trovandovi il suo tornaconto, indirettamente favorita. Non appena ella fu giunta a Mayerling, con ira e stupore di Rodolfo che le aveva inviato per mezzo di Bratfisch la preghiera di starsene tranquilla alcuni giorni, i frati di Heiligenkreuz ne vennero informati e trasmisero l’informazione a Vienna. Allora il nunzio pontificio, monsignor Galimberti, chiesta udienza all’imperatore, gli denunziò la disobbedienza del figlio, e aggiunse “la polizia segreta avere scoperto che da lungo tempo il principe ereditario cospirava con l’Ungheria contro la Chiesa e lo stato, e che il suo proposito era di fuggire in Ungheria con Mary Vétzera e di sposarla colà”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Francesco Giuseppe chiamò il Barone Bolfrass, capo del dipartimento militare, e gli diede ordine di recarsi a Mayerling con un distaccamento di soldati. Essi giunsero a notte alta; il Bolfrass picchiò; il principe, armato, rifiutò l’accesso. Fu udito un colpo; la stanza, forzata, si riempì di gente; altri colpi; il principe e Mary caddero nel sangue.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","È necessario fermarsi su questo troppo originale imperatore, che per conoscere le istruttorie della sua polizia segreta ha bisogno delle confidenze del nunzio pontificio? O sulla “battaglia di Mayerling”, a cui un intero distaccamento di soldati avrebbe preso parte e che ciò non pertanto sarebbe rimasta segreta come una confessione auricolare? O finalmente, per restare in tema di confessioni, sulla notizia, anch’essa riportata dalla Zanardi-Landi, secondo la quale il segretario del nunzio e il confessore di Francesco Giuseppe, padre Lorenzo Mayer, s’erano recati il giorno 28 da Elena Vétzera per comunicarle l’ordine imperiale di sposare la figlia “entro ventiquattr’ore” a un certo nobiluomo?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non è compito nostro discutere i titoli dai quali la signorina Kaiser, più tardi contessa Zanardi-Landi, si crede autorizzata a proclamarsi arciduchessa d’Austria, tenuta lontana dalla corte per volontà della madre imperatrice Elisabetta che desiderava farle dare un’educazione più naturale e meno infelice; non riconosciuta più tardi da Francesco Giuseppe per timore che le sue idee liberali suscitassero scandali. Non revochiamo in dubbio la sua buona fede; deploriamo la mancanza di documenti autografi e inoppugnabili (perfino di una fotografia di Elisabetta con dedica! ); riconosciamo volentieri, non diversamente dal Caprin, che nella sua storia ci sono punti meritevoli d’esser chiariti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma il suo racconto di Mayerling, anche se glielo avesse confidato per filo e per segno l’imperatrice, resterebbe in grandissima parte favoloso. In grandissima parte, non in tutto. E queste falsità non sono senza lega di vero.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’accenno alle cospirazioni ungheresi diviene impressionante, se si bada, come nessuno finora ha badato, agli avvenimenti di Budapest in quei giorni. Primo ministro ungherese era Koloman Tisza. D’accordo col primo ministro austriaco Taaffe egli aveva presentato alla camera la nuova legge militare che portava il contingente annuo a 103.100 uomini.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Due paragrafi di questa legge dispiacevano, più che ogni altro provvedimento, in Ungheria: il paragrafo 14 che fissava per parecchi anni il contingente, contraddicendo alla costituzione la quale riconosceva al parlamento la potestà di determinarlo anno per anno, e il paragrafo 24 che agli aspiranti ufficiali di complemento imponeva, dopo un anno di servizio nei ranghi, di dar l’esame in tedesco, sotto pena, nel caso di insufficiente conoscenza di questa lingua, di un secondo anno di servizio. Da principio pareva che il movimento di opposizione potesse contenersi in limiti normali; ma, iniziatasi la discussione parlamentare, i dibattiti assunsero giorno per giorno un carattere di progressiva violenza, e nella terza decade di gennaio la situazione divenne allarmante. Da molti anni, dicevano i giornali viennesi, non s’era notato in Ungheria un fermento così minaccioso.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","All’estrema sinistra si aggiunsero grandi nomi magnatizi, tra cui figuravano quelli di un Károlyi e di un Apponyi, per la difesa delle autonomie magiare. Mentre l’aula tumultuava, le strade erano percorse da cortei in costume nazionale; i comizi di studenti rinnovavano atteggiamenti quarantotteschi; la canzone di Kossuth echeggiava da un capo all’altro della città. Minacce d’insurrezione erano apertamente ripetute.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La tensione crebbe fino al giorno della votazione, quando, tra l’ira sfrenata del pubblico e dei deputati di sinistra, si videro agenti di polizia, “detective”, nell’aula del parlamento. Nonostante un così vasto sfoggio di propositi estremi, Tisza riuscì vincitore con 267 voti contro 141. Ma le masse compatte di dimostranti continuarono a imperversare, e l’incolumità di Tisza e di Fejérváry, ministro della guerra, poté sembrare in pericolo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Infine le truppe ristabilirono severamente l’ordine. Certo la repressione fu facile e quasi totalmente incruenta; ma erano passati giorni ed ore temibili, la cui conclusione dové sembrare stranamente sproporzionata all’ansietà dovunque manifesta. Ora il giorno della votazione, della tentata sommossa, della repressione militare, fu proprio il 29 gennaio, lo stesso giorno in cui cadde la volontà di vivere dell’arciduca Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Alle quattro e mezzo del pomeriggio, quando presumibilmente Rodolfo stava per comunicare a Vienna la sua decisione di astenersi dal pranzo di famiglia, un telegramma da Budapest ai giornali viennesi annunziava: “In questo momento la fanteria occupa gl’incroci più importanti, per impedire gli eccessi della gioventù fanatica.” La concomitanza tra fatti di Budapest e la crisi finale a Mayerling deve ritenersi così accidentale ed esteriore che giustamente nessuno vi abbia mai fatto caso? Finché possiamo seguire l’attività di Rodolfo, egli s’è occupato appassionatamente di politica. Il tragico alterco col padre, il terribile viluppo con Mary, non ne lo distolsero.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La sera del 27, all’ambasciata germanica, nonostante l’apparente splendore della sua giovinezza nell’uniforme tedesca di ulano, fu notata la sua nervosità. Ma s’intrattenne col ministro degli esteri Kálnoky, e, in seguito, col principe Riccardo Metternich, ex-ambasciatore in Francia, il quale gli parlò dell’agitazione elettorale a Parigi e citò la canzonetta boulangista di Paulus, allora famosa: En revenant de la revue. Quella domenica c’erano elezioni a Parigi, ed elezioni, di gran lunga meno importanti, a Praga.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il principe aveva pregato il giornalista Berthold Frischauer (che ha narrato questo particolare nel Times del 22 agosto 1921) di comunicargli immediatamente, prima che uscissero i giornali del lunedì, l’esito delle elezioni di Praga, e gli aveva manifestato il suo profondo interessamento per la battaglia di Parigi. Il generale Boulanger vinse trionfalmente contro il candidato repubblicano; la repubblica parve in pericolo. Rodolfo poté avere la notizia a Vienna, ma i particolari non poterono raggiungerlo che a Mayerling; e il successo, che secondo l’opinione dei più avviava alla dittatura il demagogo antisemita e clericale e traîneur de sabre, sarebbe stato tale da attristarlo anche s’egli non avesse avuto cose peggiori.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Amava la Francia perché democratica, fors’anche perché massonica, e il suo amore si riassumeva nel nome di Gambetta. Già nell’83 aveva scritto: “Dopo la morte di Gambetta ritengo possibile qualunque cosa in Francia.” E nulla lo turbava come l’eventuale degenerazione di questo paese che egli considerava “modello di grandi pensieri”, “sorgente di tutte le idee e istituzioni liberali”; in paragone del quale la Germania non era che “un’immensa soldatesca, un pretto stato militare”. Tenuto in scacco dalla sua famiglia e dal suo paese, il sistema nel quale egli credeva non aveva fortuna neanche oltre la cerchia degli Asburgo e dell’Austria.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il mondo andava a destra. Il 15 giugno era morto a San Remo, dopo tre mesi di regno e di agonia, il buon imperatore Federico III, fuggevole speranza di un’evoluzione liberale della Prussia. Da quel giorno era imperatore Guglielmo II, coetaneo ed antitesi di Rodolfo; il quale, certo non senza invidia pel rivale a cui la sorte aveva concesso di salire giovane sul trono, ne sperava sarcasticamente bene, solo in quanto dal suo temperamento confusionario potesse attendersi uno scompiglio nelle acque stagnanti della “pace europea”.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma la pace, come sappiamo, era irremovibile nell’anno ’89; il trattato russo-tedesco e il non intervento russo nelle cose bulgare e la Triplice alleanza modificata dal Robilant in senso strenuamente conservativo dello statu quo balcanico avrebbero tolto all’Austria ogni velleità d’iniziativa, se di tali velleità fossero stati capaci Francesco Giuseppe e Taaffe. Intanto la reazione bismarckiana si sfogava a Berlino; Geffken, il consigliere liberale del defunto imperatore Federico, proprio in quelle settimane era perseguitato e gettato in prigione. E la reazione taaffiana aveva libero corso in Austria, e nella città di Vienna governata dall’oscurantista borgomastro Uhl e percorsa da fremiti antisemiti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Era il centenario della rivoluzione francese, ma si preannunciavano dimostrazioni contro la rivoluzione francese. L’episcopato austriaco s’era radunato, in quel mese di gennaio, votando un indirizzo al S. Padre, con proteste contro la usurpazione del potere temporale.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Messe in mora dovunque e comunque le idee care a Rodolfo, era lecito ormai esprimere apertamente, qua e là, la speranza di ciò che a lui doveva sembrare mostruoso: di una futura alleanza fra l’Austria e la Russia. E, sebbene l’ambasciatore tedesco a Vienna, nel rapporto che abbiamo citato, avesse fatto sapere a Bismarck che le opinioni di Rodolfo non avevano importanza politica (significativa testimonianza sulla sua posizione d’isolato), il 28 novembre un grande organo conservatore berlinese, la Kreuz-Zeitung, aveva pubblicato un articolo di diretto attacco contro la persona del principe ereditario austro-ungarico. In tanta disperazione personale e politica, aggravata se possibile dai goffi festeggiamenti pel compleanno di Guglielmo e suggellata dalla vittoria di Boulanger, ultima sopravvenuta in una serie velocissima di notizie per lui insopportabili, con che animo dové assistere Rodolfo, da Vienna e da Mayerling, agli avvenimenti di Budapest?","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E che senso ha il misterioso appuntamento telegrafico spedito il giorno 29 a Pista Károlyi? Certo, da espansionista e imperialista quale egli era, non poteva avversare un aumento delle forze bilanciate della monarchia; certo, il suo amico Jókai si espresse pubblicamente in favore di un’approfondita conoscenza del tedesco fra le truppe e gli ufficiali magiari. Ma le sue simpatie sentimentali andavano a Budapest fuggendo Vienna: a quello spirito incessantemente rivoltoso, non a questo bigio schematismo; a quell’ardore, non a questa abilità; a quella cavalleresca russofobia, non a questa politicante transigenza; a quella pittoresca smania di nuovo, visibile perfino nelle audacie architettoniche della città, non a questo pedestre tradizionalismo.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E sui rapporti fra l’Austria e l’Ungheria, quali egli li concepiva, una sua lettera a Szeps, del 29 agosto ’83, è tanto chiara quanto si può desiderare. Egli nota, sì, tare e disordine nello stato ungherese; ma preferisce “l’Ungheria liberale, anche se in rovina, all’Austria di Taaffe”; la considera come l’ultima diga contro la reazione, che altrimenti dilagherebbe in tutta la monarchia; depreca un qualsiasi intervento dell’Austria di Taaffe nelle cose ungheresi, dal quale intervento egli non saprebbe prevedere che una grande rivoluzione e una meritata catastrofe. Pur con la massima prudenza nelle ipotesi, siamo costretti a ritenere per certo che Rodolfo seguisse in quei giorni, fino al 28 e al 29, gli avvenimenti ungheresi con la speranza di complicazioni che gli procurassero una via d’uscita.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma siamo sicuri che tutto si riducesse a quest’attesa passiva? S’è detto che Francesco Giuseppe avesse prima promesso, e poi rifiutato, di abdicare in favore del figlio nell’anno ’88. E questo è completamente falso.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma s’è anche buccinato, nonostante gli accaniti dinieghi delle fonti ufficiali e ufficiose, di una cospirazione tra Rodolfo e l’arciduca Giovanni Salvatore per sbalzarlo di trono o almeno per farlo governare a loro piacimento. Giovanni Salvatore, ultimo figlio dell’ultimo granduca di Toscana, nato a Firenze nel ’52, imperialista, liberale (e probabilmente massone), come Rodolfo, “génie échappé”, secondo l’espressione del barone Margutti, aveva perfino scritto musica e un’operetta di argomento orientale, Gli Assassini. Ma la sua attività non si limitava a cosiffatti dilettantismi, che alla corte dovevano parere deplorevoli.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Fu autore di certe novatrici Osservazioni sulla organizzazione dell’artiglieria austriaca (Vienna, 1875) e di una ponderosa Storia del 12° Reggimento di Fanteria (Vienna, 1877-80). Nell’83, mentr’era comandante di divisione a Presburgo, pubblicò un opuscolo: Ammaestramento o educazione? (Drill oder Erziehung?)","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","che batteva in breccia tutte le dottrine di tecnica militare dell’intangibile arciduca Alberto, il venerando vincitore di Custoza. Per punizione fu trasferito a Linz. La vittoria di Custoza era l’unico vanto militare dell’Austria di Francesco Giuseppe, costantemente battuta in campo aperto.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Giovanni Salvatore venne in Italia, fece studi sul luogo, raccolse documenti, e, chiusili in un baule a doppio fondo, tornò in Austria, e trovò modo di propalarli, dimostrando che la vittoria di Custoza era una millanteria. Intanto polemizzava contro gli spiritisti, con l’azione e con gli scritti (Considerazioni sullo spiritismo). Nell’87 pose attivamente la sua candidatura al trono di Bulgaria, d’accordo con Rodolfo; e, fallitagli, favoreggiò quella di Ferdinando di Coburgo, sempre con l’intenzione di provocare la Russia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Allora gli fu tolto il comando divisionale. I suoi rapporti con Rodolfo apparentemente, e forse per finta, s’allentarono un poco, col pretesto che questi non l’avesse abbastanza apertamente spalleggiato nella sua lotta contro i poteri supremi. Ma il principe ereditario, che voleva affidargli, quando fosse imperatore, il comando della flotta, fu ancora a caccia nei suoi possedimenti di Orth il 20 e 21 gennaio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Morto Rodolfo, Giovanni Salvatore pianse in casa Stubel, e disse che l’avevano assassinato. Pochi mesi dopo, nell’autunno ’89, rinunciò a ogni carica e titolo, prese il nome di Giovanni Orth, divenne capitano di lungo corso, e, sposata la sua donna, s’imbarcò sul Santa Margherita. Nel ’91, lungo la costa cilena, perì in naufragio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La Larisch narra che, quando Rodolfo si recò a trovarla l’ultima volta al Grand Hôtel, volle ad ogni costo affidarle una cassetta di acciaio, chiusa in tela, e pesante come se piena di piombo. “È necessario,” le disse, “che non sia trovata fra le cose mie, poiché da un momento all’altro l’imperatore potrebbe ordinare il sequestro di ciò che mi appartiene.” La cassetta doveva essere restituita a lui, o, in mancanza, a uno che si presentasse ripetendo le quattro lettere R. I.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","U. O. Ancora una volta la Larisch tentò di persuaderlo ad aver fiducia nell’imperatore; ma egli le rispose che tanto sarebbe valso “firmare la sua condanna a morte”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Alcuni giorni dopo che Rodolfo fu spento, la Larisch ricevette una lettera a matita, senza firma, in cui la s’invitava a portare la cassetta quella sera stessa, alle dieci e mezzo, nella passeggiata pubblica tra le strade Schwarzenberg e Heu. Nella sera nebbiosa le si rivelò l’arciduca Giovanni Salvatore imbacuccato in un mantello stiriano; e le disse che il principe ereditario s’era ucciso, tradendo la causa, per timore che fosse scoperta la cospirazione che doveva portarlo sul trono d’Ungheria. Una mania di grandezza era nello spirito di Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Tuttavia non azzardiamo senza esitazione l’ipotesi che le quattro lettere R. I. U.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","O. significassero: Rudolpho imperare universo orbi. “Spetta a Rodolfo, unico erede della sola autentica corona imperiale e libero legislatore dell’umanità moderna, presiedere a tutti i popoli.” È l’ideale medievale e dantesco, adattato violentemente alle idee del secolo XIX. Le quattro lettere ricordano la celebre combinazione A.E.I.O.U.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","(Austriae est imperare orbi universo). Non si può accettare a occhi chiusi nessuna rivelazione della Larisch, specie se ha un aspetto così romanzesco. Ma non sembra plausibile che tutta indistintamente questa storia sia invenzione.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ed è segno di buona fede che essa non dia né tenti alcuna interpretazione delle quattro iniziali. E, comunque, non è certamente inventata la lettera di Rodolfo a Szeps, 19 novembre 1884, contro la condanna a quattro settimane di prigione che il suo amico aveva subita per le sue opinioni avanzate. “Sempre più mi convinco,” scrive il principe, “che verranno giorni seri, forse sanguinosi, e che prima o poi l’esercito, estrema difesa e garanzia del pensiero statale e dell’ordine, dovrà intervenire con mano di ferro per salvare la borghesia e la vita ordinata dello stato.” Qui l’idea della cospirazione militare contro il regime di Taaffe, ch’era poi il regime paterno, si tradisce apertamente.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Con questo documento possiamo chiudere il nostro processo d’indagine sulle cause che spinsero Rodolfo a morte. Che è processo in massima parte indiziario; ma stabilisce categoricamente che le cause politiche non furono meno decisive delle passionali, e che l’Ungheria, Giovanni Salvatore, Taaffe, la Corte v’ebbero parte non inferiore a quella di Mary Vétzera. Naturalmente la Corte e il Governo cercarono di sviare le indagini da questa direzione.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E fu attribuita a Francesco Giuseppe la truce sentenza che suo figlio fosse morto “come un garzone di sartoria”. I medici che esaminarono la salma riscontrarono difetti di crescenza e di sutura nel suo cranio. E rimase acquisito ch’egli s’era ucciso “in un momento d’alienazione mentale”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Certo, egli era da parecchio tempo nervoso ed eccitabile, smodato a tratti nel piacere, più spesso nella collera, nel vino, nelle emozioni, nel lavoro. Si narrava di due scene violente che aveva avute in Germania: una col granduca Vladimiro di Russia, alla tavola di Guglielmo I, durante le manovre imperiali in Slesia (e lo stesso imperatore aveva dovuto frapporsi per prevenire complicazioni politiche); un’altra, con un altro principe russo, ai funerali di Guglielmo. Era smagrito e turbato; a slanci di fretta insaziabile seguivano cupe indifferenze, segrete meditazioni.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Si lamentava qualche volta di male agli occhi; una caduta da cavallo gli aveva lasciato lunghe emicranie. Da un paio d’anni soffriva a intervalli di palpitazioni di cuore; e perciò si asteneva dalla danza, perciò i medici gli avevano sconsigliato di fumare tabacco forte. Sembra infine che abbia patito qualche attacco di reumatismo articolare e che al consigliere Weilen, pochi giorni prima di Mayerling, abbia detto: “Vedrà; la mia salute è tale che non potrò vivere a lungo.” La sera del 23 gennaio fu visto all’Opera, insieme col padre, e con questo s’intrattenne sorridente; ma, quando Francesco Giuseppe alla fine del primo atto l’ebbe lasciato solo, egli abbandonò il controllo di se stesso, e l’espressione agitata e affranta del suo viso fu osservata da molti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Senonché, questo quadro clinico in cui abbiamo messo insieme cose certe e cose possibili, accumulate dai giornali viennesi quando si voleva ad ogni costo dimostrare che il suicidio fosse stato perpetrato in condizione di follia, va integrato con ciò che sappiamo dell’attività fisica ed intellettuale di Rodolfo, studioso e cacciatore fino alla vigilia della morte, e con lo stile delle sue lettere, strettamente razionale fino all’ultimo. E in nessun caso andremmo oltre i limiti d’un leggero esaurimento. L’opinione secondo la quale egli sentiva avvicinarsi la paralisi progressiva non riposa finoggi su nessun serio fondamento.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Infine, il giudizio dei medici di Corte sulle sue suture craniali conta mediocremente di fronte al giudizio che ciascuno può dare sulle qualità della sua mente e sulla ricchezza delle sue forze. L’eredità degli Asburgo, quella loro smania di fuga, quel loro bisogno d’isolamento con tanta precisione descritto dal Kahler, e l’eredità lirica e megalomane dei Wittelsbach gravavano pesantemente sulle sue spalle. Il suicidio di Luigi di Baviera (Pentecoste dell’86) aveva lasciato sul suo animo un’impressione indelebile.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nell’anno ’87 (2 marzo) Rodolfo fece testamento, con animo certamente triste e preparato al tramonto. Può essere che, tornato a Monaco nel novembre dell’88 pei funerali di suo nonno duca Massimiliano, quelle malinconie bavaresi gli si siano rinnovate ed acuite. Sappiamo che il pensiero della morte gli era familiare e si pretende ch’egli si sia informato, con troppa insistenza, del modo tenuto dal noto sportsman Kegl per uccidersi (mentre Mary, alla sua volta, s’incuriosiva del mancato suicidio di Chambige e cercava di istruirsi sugli effetti dei veleni).","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non ci sono suicidi senza precedenti di questo genere. Ma quante longevità in mezzo a pensieri di morte, in gabinetti da lavoro dominati da un teschio! E quanti inconcussi Franz e Karl e Joseph nella genealogia degli Asburgo, nonostante la secolare minaccia di follia!","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il determinismo ereditario, anche questa volta come di solito avviene, non conclude e non prova. S’intende bene che chi s’uccide non è sano di mente né euforico. Ma, se finiamo per evadere da tali genericità, le parole “alienazione mentale” s’addicono pleonasticamente, e fuori d’ogni significato concreto, a qualunque suicidio; non implicano nessuna motivazione psicologica o storica del suicidio di Rodolfo.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Se egli non aveva la crudeltà o la forza morale di respingere Mary o di rinviarla a Vienna mentr’era ancora in tempo, quale via di salvezza gli rimaneva tranne quella che avrebbe potuto aprirgli un cristiano sentimento di rassegnazione? Secondo tutte le apparenze, che in quello stato di cose s’identificavano con la sostanza, egli aveva infranto violentemente la legge di obbedienza al padre imperatore e aveva rapito e sequestrato un’orfana minorenne di casato nobile. Le visite di Baltazzi e dell’ecclesiastico, la connivenza nei moti d’Ungheria, i propositi e preparativi d’insurrezione armata e di colpo di stato restano nell’orbita del probabile.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma non bisogna credere che nulla di ciò che avvenne il giorno 29 sia nel regno del certo. Indubbiamente il principe ereditario, oppositore irrequieto, era da molto tempo con cautela sorvegliato. Saremmo fuori, non solo dell’Austria, ma del buon senso, se supponessimo il contrario.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Si sa che a un certo grado di mania di grandezza si accompagna un certo grado di mania di persecuzione; ma tutti gli elementi di fatto danno ragione a Rodolfo quando, fin dal 13 gennaio ’83, scrive: “Ogni giorno più mi avvedo in quale stretto cerchio di spionaggio, di denunzia e di sorveglianza io sia chiuso.” Nell’87 scoperse a Mayerling le tracce di un “bracconiere”, e le avrebbe seguite se i suoi compagni non l’avessero trattenuto. Poche settimane prima della catastrofe ebbe sentore che tipi sospetti si aggirassero in quei boschi, che gli si volesse rendere impossibile anche la sua cara Mayerling; e minacciò di far bene i conti col primo che gli capitasse a tiro. A suo luogo poi ricordammo che Mary, passeggiando con lui nel parco di Schönbrunn, ebbe l’impressione che spie li pedinassero.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non v’è però induzione, e sia pure la più conseguente, che non impallidisca davanti all’evidenza del fatto. Il fatto è che il conte Taaffe aveva promesso alla baronessa Vétzera madre, se Rodolfo non venisse a Vienna a pranzo, di mandare il capo dei suoi “detective” a Mayerling. Rodolfo non scese a Vienna.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","È dunque da ritenersi certo che agenti di polizia salissero la sera del 29 a Mayerling. Ma Taaffe, che tutto il giorno 29 aveva spiegato una tattica perplessa e procrastinatrice, la mattina del 30 sarebbe stato in qualche modo responsabile di una catastrofe, che forse un pronto e risoluto intervento avrebbe prevenuta. A prescindere da questo, l’imperatore non avrebbe potuto perdonargli il silenzio su così terribili eventi.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Invece egli rimase primo ministro, nella piena fiducia del sovrano, per altri quasi cinque anni. È dunque assolutamente inverosimile che il primo ministro non abbia subito informato l’imperatore, e che la sua condotta non sia stata approvata o suggerita da questo. Francesco Giuseppe, qualunque fosse il complesso probante o indiziario sulle mene politiche oltre che sulla rivolta familiare del figlio, non poté desiderare un urto atrocemente pubblico.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Dovette bastargli che Mayerling fosse spiata e circuita e che una fuga, occorrendo, fosse resa impossibile. La legge segreta di Casa d’Austria, redatta il 3 febbraio 1839, dava all’imperatore potestà illimitata, insindacabile, e inappellabile, su tutti i membri della famiglia. Francesco Giuseppe se n’era già valso, relegando a Salisburgo il suo vizioso fratello Luigi Vittorio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Un alto dignitario austriaco, capace di conoscere molte cose (che qui non va nominato, ma che parlò innanzi a terza persona), disse all’autore di questa storia che Rodolfo doveva essere trasferito a Serajevo. Se questa era la punizione, dev’essere giudicata blanda. La residenza bosniaca poteva sviare l’attenzione del pubblico, il quale, invece di vedere il principe ereditario relegato in provincia e l’ispettore generale della fanteria ridotto a un corpo d’armata, avrebbe forse creduto l’appassionato studioso di politica orientale messo per sua libera scelta in un osservatorio di prim’ordine, con mansioni di fiducia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma egli non poteva abbandonare Mary a una scorta, più o meno visibile, di polizia; né sapeva curvarsi sotto forche caudine. Non risulta, né può risultare, fino a che punto sapesse degli uomini mandati dal governo e del gastigo che l’attendeva. Ma in nessun caso gli era lecito temere di meno.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Certamente temette di peggio. Egli non era cristiano, ma stoico. E prescelse il suicidio, secondo norme e consigli che possono leggersi in Epitteto o in Marco Aurelio imperatore.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","D’ispirazione largamente stoica è una sua lettera d’addio, della quale non conosciamo il destinatario: “Mio caro, buono! La mia forza era paralizzata, e non ho più avuto il coraggio di portare esteriormente, in modo così risibile, l’aureola della mia dignità. Ora sarò veramente ritenuto invincibile.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","E alla fine ciò non sarebbe avvenuto, se io avessi voluto evitarlo; ma sono troppo stanco. Non credere però che io abbia voluto far altro che il mio stretto dovere. Con calma filosofica queste ultime cose sono state compiute; e non sento nemmeno tensione nervosa, né il peso d’una costrizione contro la quale così spesso mi ribellai.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Come volentieri ti sfogherei il mio cuore! Ma il tempo è terribilmente rapido e breve, e debbo adoperarlo meglio. M.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","[Maria] sta accanto a me, e la sua letizia mi sopraffà. In queste ore sono veramente felice. Cordialissimi saluti ti manda il tuo R.” La sventurata ch’era accanto a lui, già pronta, anzi vogliosa di quel cammino, era cristiana di cuore; ma la sua fede era meno forte dell’amore, e del pudore che le rendeva insopportabili un ritorno vergognoso e il gastigo.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Essa compì il peccato supremo, invocando la clemenza di Dio e il perdono dei sopravviventi. Non orgie né spasimi. Esaltazione vi poté essere – e diremo pure che vi dové essere, fondandoci su ciò che della natura umana in tali contingenze comunemente si crede – nel momento della decisione suprema e quando poi sopravvenne l’attuazione.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ma nell’intervallo i preparativi furono minuziosi e pazienti, come di due che si disponessero a un gran viaggio. Oltre la lettera che abbiamo tradotta, il principe ne scrisse parecchie: cinque secondo alcune fonti, sei secondo altre. Delle lettere al padre e a Stefania non conosciamo nulla; quella alla madre, come Elisabetta riferì all’imperatrice Eugenia, cominciava dicendo ch’egli, uccisore di Mary, non aveva più diritto di vivere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Pochi giorni dopo la catastrofe Jókai pubblicò la quarta lettera, al caposezione nel ministero degli esteri Szoegyényi. Rodolfo incaricava l’amico di disposizioni testamentarie da aggiungere al testamento dell’87 (“redatto con l’approvazione di mia moglie”); gli affidava una chiave per aprire il cassetto dei suoi manoscritti, della cui pubblicazione lo lasciava arbitro; e concludeva: “Io devo lasciare la vita. Saluti in mio nome tutti i miei buoni amici e conoscenti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Viva felice! Dio benedica la nostra amata patria.” Orgasmo finale e, forse, una punta di macabra ironia si trova soltanto nel biglietto a Braganza, l’innamorato non corrisposto di Mary: “Caro amico! Io devo morire.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non potevo agire altrimenti. Servus” (come chi dicesse “Ciao”) “il tuo Rodolfo.” Se dobbiamo credere al Planitz, nei vestiti di Mary si ritrovò una lettera incompiuta, in cui la fanciulla narrava alla sorella: “Oggi egli infine mi ha apertamente manifestato l’impossibilità ch’io divenga sua: ha dato a suo padre la parola d’onore di staccarsi da me. È finita!","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Io vado lietamente alla morte!” I testi delle lettere di congedo riprodotti dalla madre sono meno esplicativi, sebbene confermino il senso di queste parole. Consigliava alla sorella di sposare soltanto per amore; essa, che non l’aveva potuto fare, né aveva saputo resistere all’amore, andava beata nel misterioso al di là. La pregava di portare un segno di ricordo sulla sua tomba alle date anniversarie e d’ intercedere presso la mamma perché non fosse abbandonata la famiglia della cameriera Agnese, che non avesse a soffrire per causa sua.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Aggiungeva dopo la firma: “Non piangere per me; io vado in pace. È molto bello qui fuori. Ci si ricorda di Schwarzau.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Pensa alla linea della vita nella mia mano. Ancora una volta: addio.” A uno dei fratelli scrisse: “Addio; veglierò su te dall’altro mondo, poiché ti voglio tanto bene. La tua fedele sorella.” E alla madre: “Perdonatemi quello che ho fatto.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non ho potuto resistere all’amore. D’accordo con lui voglio essere seppellita al suo fianco nel cimitero di Alland. Sono più felice nella morte che nella vita.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La tua Mary.” Tutte e tre le lettere erano datate dal 29. Rodolfo le raccolse in un’unica busta, e scrisse di suo pugno l’indirizzo alla baronessa Vétzera. Scrivendo all’imperatrice sua madre, le accluse inoltre una fotografia di Mayerling, pregandola di farla avere alla madre di Mary e di richiamare la sua attenzione su due finestre chiuse del castello.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Egli uccise Mary con un colpo di rivoltella alla tempia sinistra. Era l’alba del 30; già si udiva nella corte la fanfara di caccia, e i compagni s’adunavano per la battuta a Krottenbach. Loschek, recatosi a svegliare il principe, fu rinviato dalla porta chiusa con l’ordine di tornare fra un’ora.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Allora Rodolfo, accanto alla donna morta, volse l’arma contro di sé. Il proiettile Bulldog, fracassatogli il cranio, uscì dall’altra parte; né fu poi ritrovato. Richiamati dal colpo, Loschek, e, subito dopo, Coburgo e Hoyos irrompono, alla luce mista delle candele e dell’aurora invernale facendo la truce scoperta.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Coburgo, assunto nella sgomentevole urgenza il comando, procura che sia nascosto il cadavere della donna, dà ordine di chiusura ermetica del castello e di divieto d’accesso ai dintorni, raccolta la servitù a pianterreno esige giuramento di silenzio. Hoyos, disceso a Baden, costringe il capostazione a far fermare il diretto che vi transita per giungere a Vienna alle dieci e mezzo e porta al palazzo imperiale l’orrenda notizia. Quella mattina la baronessa Vétzera madre aveva avuto finalmente la prova di rapporti fra il principe ereditario e sua figlia; giacché la contessa Larisch, da Pardubitz, le aveva inviato una breve lettera con queste parole: “Il portasigarette di ferro non è il mio; solo qui mi sono accorta che il fermaglio è di zaffiro; in tutto il resto è esattamente come il mio.” Rotti allora gli indugi, la baronessa, che frattanto non aveva avuto nessuna comunicazione dal conte Taaffe, osò recarsi al Palazzo e chiedere alla dama di Corte signora Ferenczi un’udienza dell’imperatrice per implorarla di agire sul figlio e di ottenere che Mary potesse venire ricondotta a casa “senza scandalo”.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","“Ma non è possibile,” disse la dama, “lo sanno tutti! Sono là fuori!” E la baronessa: “Ma Sua Maestà potrà parlare con lui.” Allontanatasi la Ferenczi, apparve, pochi minuti dopo, l’imperatrice Elisabetta. Ella guardò l’altra madre che, inginocchiata, supplicava pietà per la sua figliuola, e le disse: “C’est trop tard.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Ils sont morts tous les deux.” Fu annunciato dapprima che il principe ereditario fosse morto per un accidente di caccia; al quale poche ore dopo fu sostituita la “paralisi cardiaca”. Ma il primo ministro ungherese, Tisza, volle, per ragioni che ormai possiamo intuire, che non tutta la verità rimanesse celata, e i giornali del 1° febbraio ebbero finalmente licenza di dire che il principe s’era ucciso, in un momento d’alienazione mentale.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il referto dei medici di corte, ove il cranio di Rodolfo era giudicato anormale, diede occasione ai giornalisti ingenui e ai compiacenti di ricamare tutte le variazioni che vollero sui precedenti patologici del suicida. Rampolla si oppose al suo funerale religioso, e ne fu punito – così diceva Elisabetta – col veto austriaco alla sua elezione papale nel 1903. Ma Leone XIII cedette, dopo un telegramma dell’imperatore, che solo a lui confidò la verità mentre agli altri sovrani annunziava la morte per sincope; e Rodolfo, che aveva desiderato d’essere seppellito in un cimitero di campagna, fu calato solennemente nella triste cripta dei cappuccini, accanto ai suoi antenati.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Francesco Giuseppe pubblicò un proclama, nel quale, in polemica, forse non tutta inconsapevole, col pensiero del figlio, prometteva ai suoi popoli “le benedizioni della pace”. Della compagna di morte fu proibito dir parola. Fecero prima dire alla madre che Mary aveva proditoriamente avvelenato il principe, e la spinsero a lasciar Vienna a precipizio.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Poi, con persuasioni e minacce, alle quali essa non fu che troppo cedevole, la indussero a tollerare il seppellimento clandestino di sua figlia, che il referto medico dichiarava suicida. Suo cognato conte Stockau e suo fratello Alessandro Baltazzi dovettero nottetempo trasportar la nipote in carrozza da Mayerling a Heiligenkreuz, reggendola fra loro come fosse viva, mentre altri aveva provveduto a porle un bastone fra il vestito e la schiena perché non pencolasse e nessuno avesse ad accorgersi che una donna era morta accanto al principe. Fino a quel momento l’avevano tenuta sola in una stanza, con gli occhi sbarrati, con la bocca sanguinosa; senza né parenti né preghiere.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Nel cimitero di Heiligenkreuz, ai rintocchi della mezzanotte, fu inumanamente seppellita: in una rozza bara, con l’accompagnamento di un detective: scena degna di Bürger o di Poe, della quale non si riferiscono altri particolari che nulla aggiungerebbero, se non vano raccapriccio, alla storia. Qualche settimana dopo, la madre partecipò ai conoscenti che Mary era morta, in viaggio per Venezia. Solo più tardi poté porre sulla povera tomba una lapide con queste parole: “Mary baronessa Vétzera, n. 19 marzo 1871, m.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","30 gennaio 1889. – Come un fiore sorge l’uomo, e viene reciso (Giobbe, 14, 2).” Dei fratelli di Mary, Ladislao sparì nell’incendio del Ring-Theater, Feri annegò, Anna morì di malattia infettiva. Alcuni amici di Rodolfo, inosservati, emigrarono; Bratfisch pure uscì dall’Austria.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Della Larisch, respinta da Vienna, sappiamo; nel 1924 si annunziò il suo passaggio a terze e tarde nozze con un ricco americano Meyers. La famiglia di Filippo si sciolse, finché la moglie Luisa e il suo amante conte Mattacic morirono, miseri e vaganti, nell’anno ’24. Filippo era morto già nel ’21.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Giovanni Salvatore naufragò nei mari del Sud; Elisabetta fu assassinata. La vedova di Rodolfo, moglie più tardi del conte Lónyay, diede nel ’24 segni di demenza; la figlia, sposata a un Windischgrätz, aveva occupato le cronache delle sue tristi bizzarrie. Della madre di Mary si disse che, caduta in angustie economiche, dovette emigrare da Vienna salutando per l’ultima volta la tomba della figlia.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Rifiutò, agli editori che gliene chiedevano, rivelazioni e memorie; ma confessava di considerare la fine degli Asburgo come una nemesi. Morì il 2 febbraio del ’25. Il castello di Mayerling era stato, per volontà dell’imperatore, ridotto a convento di carmelitane, con una cappella espiatoria al posto della camera dove i due erano morti.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Qualche personaggio secondario, oltre la Larisch, sopravvive; l’Austria (di cui, stranamente, disse Crispi nell’89 che dopo la morte di Rodolfo pareva paralizzata) non sopravvisse trent’anni a quest’ultimo suo figlio. La compressione della verità, se poté tenere nell’ombra le circostanze politiche della catastrofe, ebbe d’altra parte l’effetto d’accreditare, sulla fine dei due amanti, innumerevoli leggende, o stolte o feroci, che si sono protratte fino ai nostri giorni. Una di esse raffigura Mary, Menade selvaggia, mutilatrice dell’amante, che poi l’ammazza e si uccide.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Un’altra rappresenta Rodolfo che, mentre Mary s’è già uccisa, accorre a un suo amorazzo rusticano e, colto sul fatto dal marito guardia forestale, ne viene freddato. La fama non è stata per essi più benevola della sorte. Nulla più resta a dire di Mary, di questa infelice Giulietta caduta sui gradini di un trono.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La sua innocenza, la sua follia, non suscitano che rimpianto e pietà. Rodolfo fu d’animo grande e eccellente. Nessuno dei maggiori Asburgo aveva avuto una mente creatrice più vigorosa della sua.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","La regalità, quale egli la concepiva, era di stampo eroico. Intuì profondamente che l’Austria doveva o trasformarsi o morire. Francesco Giuseppe, più limitato anche se più saggio, credette che quella stanca esistenza statale non potesse prolungarsi che nell’immobilità.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Il figlio previde, con illuminazioni intellettuali veramente ammirabili, l’epoca di turbamento a cui l’Europa andava incontro. Fin dall’82 scriveva: “Quasi si direbbe che la vecchia Europa sia esausta e che l’attenda la rovina.” Diceva ai suoi amici che la guerra, inevitabile, quanto più ritardata tanto più sarebbe stata incendiaria; paventava “l’esercito della miseria”, la rivoluzione sociale, alle calcagna degli sterminati eserciti combattenti. Perciò invocava la guerra immediata, esclamando come Fausto: “Potessi morire in battaglia!” Ma il suo sistema per salvare sotto l’egida austriaca l’Europa, esteriormente connesso e informato a un’architettura maestosa, pativa di intimi squilibri.","YES"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","L’Austria non era abbastanza giovane per mutare radicalmente carattere e trasformarsi in antesignana di principii progressisti e laici. Il disegno di un’Austria e di un’Europa supernazionali rimaneva utopistico finché non fossero spente le cause principali della lotta fra le nazioni. E l’imperialismo austriaco, per necessità soldatesco, ch’egli aveva in animo, contrastava inconciliabilmente coi fini ultimi della sua volontà umanitaria.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","* Il poeta Jókai, commemorandolo, disse che il destino abbatte queste figure gigantesche che vogliono costruire la storia. Ne parlò come noi parleremmo di un eroe di Hebbel o di Ibsen. Veramente il male che lo travolse fu il gigantismo, la sovrapposizione di un programma al fatto.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","In lui s’incarnò storicamente la figura leggendaria di un altro remoto Asburgo, di don Carlos innamorato e libertario, infelice ribelle al padre Filippo II. E il suo sogno di libertà del genere umano si esaurì in una insurrezione individuale di libero amore, e sboccò nella morte, diversa da quella che volentieri avrebbe accettata sul campo. Gigantesca, e inane, era anche l’idea, tralucente dalle sue pagine, della monarchia universale che si attua generando la repubblica universale.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Né in alcun caso una simile idea può concepirsi senza l’appoggio di una fede religiosa, dantesca. Da un colpo di genio, da un ultimo, e più che napoleonico, miracolo della volontà di potenza, egli sperò quella armonia delle classi e dei popoli nella vita civile che, dopo lungo errore, sarà cercata in Cristo. Lettera sulla censura dell’Arciduca La lettera di cui segue il testo fu pubblicata nel Corriere della Sera del 23 ottobre ’24.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Leggo nel Corriere di ieri che la censura viennese ha proibito l’Arciduca; non per ragioni politiche o perché mi si addebiti un sentimento ingeneroso verso istituzioni e cose che ormai appartengono alla storia, ma per riguardo ai parenti superstiti di coloro ch’ebbero parte nella tragedia di Mayerling. Forse la motivazione allude alla vecchia madre di Mary Vétzera, ad alcuni Baltazzi, alla figlia di Rodolfo, ad altri Asburgo. Parecchi italiani hanno invece creduto che il mio dramma sia un’idealizzazione romantica del nero e mero fatto di cronaca e che io abbia voluto tutto abbellire, tutti giustificare.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Non dirò, futilmente, che le accuse italiane e le austriache si elidono a vicenda. Ma dirò che le versioni più crudeli di quel “fatto di cronaca” non provengono proprio dall’Italia; e che, se l’anno scorso fu rappresentato a Budapest un dramma a fortissime tinte sulla catastrofe dell’89, a Vienna, negli anni dopo la guerra, uscirono libri di memorie, con firme autorevoli, dai quali le figure di Rodolfo e degli altri non risultano certo onorate. Ora per la prima volta, e per l’opera di uno straniero, la realtà è detta – mi sia lecito crederlo – qual’è; tanto nel mio dramma quanto nella ricostruzione documentaria della Tragedia di Mayerling ch’è pubblicata negli ultimi fascicoli della Lettura le circostanze e le passioni che condussero a quell’evento appaiono tristi e terribili, ma non abiette e, contro la tanta letteratura pseudostorica stampata in Germania e nei paesi austro-ungarici, le mie pagine sono fin’oggi il solo testo apologetico che i parenti di quei personaggi potrebbero addurre a difesa di riputazioni martoriate.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Né a questo tentativo di riabilitazione fui mosso da partito preso o dalla convinzione preconcetta che il tragico, nella vita e nell’arte, raramente sia turpe; ma vi giunsi dopo un esame assai attento delle fonti e delle testimonianze. “Il sangue di Mayerling,” ho scritto, e mi pare di aver dimostrato, “non è mischiato con tanto fango quanto le curiosità avide e corrotte vorrebbero.” S’intende bene che con questa lettera non intendo muovere in polemica contro la censura viennese; la quale è arbitra e può facilmente ricredersi da sé. Ma mi rincrescerebbe che, in Italia o fuori, chi non conosce me né il mio dramma né il racconto della Lettura avesse a immaginarmi capace di un genere, per così dire, poetico che non ho mai coltivato.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","I gusti brutali di certa letteratura odierna non mi si confanno; e letteratura scandalosa non ho mai scritta. Né avrei mai affrontato il tema di Mayerling, che m’era caro da molti anni, se avessi pensato di non poterlo trattare senza deformare la verità o senza mostrarmi poco caritatevole verso la memoria dei morti e il dolore dei superstiti. Il dramma a cui si accenna in questa lettera è intitolato Il principe ereditario, tragedia di una casa imperiale, in tre atti, (Der Kronprinz, die Tragödie eines Kaiserhauses in drei Akten), di Sidney Garrik (Ernst Vaida), e risale al 1922.","NO"
"Borgese_Giuseppe_Antonio-La_tragedia_di_Mayerling-1925","Borgese Giuseppe Antonio","La tragedia di Mayerling","1925","Rodolfo si chiama Raoul, e Mary è ribattezzata in Baronessa Medea Wranowska. Un terribile poliziotto, Herr Schmitt, regge i fili; ma è proprio il kaiser, Francesco Giuseppe, che fornisce a Medea il veleno di cui, alla fine del terz’atto, essa fa morire Raoul.","NO"
