"filename","nome","titolo","anno","chunk","DIL"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","CAPITOLO PRIMO Gran cose e molte in brevi detti accolgo. Ariosto, C. Xlll. Ad alto grado di prosperità salì lo stato di Milano sotto dell'arcivescovo Giovanni Visconti, che prese a governarlo dopo la morte di Luchino suo fratello, e che ne tenne le redini sino all’anno 1354, in cui morì.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Sotto questo saggio prelato le fazioni furono tenute in freno ; lontana dallo stato fu tenuta la guerra ; ed impiegato nelle fazioni militari il braccio degli stranieri , si volsero alle arti della pace gli animi de’ cittadini, crebbe il loro commercio, e con questo il lusso, ed assai si perdette di quella antica rozzezza che la cagione era stata di tanti interni dissidii. II buon arcivescovo innoltre favoreggiava le lettere, ricolmava di onori i letterati, e fra questi ben a ragione distingueva quel gentile pensatore di Francesco Petrarca : morendo poi, lasciava a’ suoi nipoti uno stato che l’invidia eccitava de’ vicini, tanto era cresciuto sì in vastità che in floridezza; sotto il suo dominio, oltre Milano, noverandosi Bergamo, Brescia, Crema, Cremona, Lodi, Parma, Bologna, Como,Novara , Vercelli , Asti, Alba, Tortona, e Genova stessa che a lui si era assoggettata poco prima della sua morte. Ma una tanta potenza in che era sórta la Casa de'Visconti, di cui recente era lo splendore nell’Italia, non lasciò di eccitare la gelosia di molti principi e Repubbliche Italiane; e per abbassare l’orgoglio del Biscione, si erano fra di loro confederati, coi Veneziani, gli Estensi, i Gonzaga, i Carraresi, e Can Grande della Scala : nè la divisione fatta al morire di quel prelato fra i tre suoi nipoti, Bernabò, Galeazzo e Matteo, de’ suoi stati, disarmò l’ira loro, nè Tessersi favorevole da principio mostrato a que’ fratelli l’Imperadore Carlo IV, venuto in Italia, il quale a Milano si portò per prendere di mano del nostro Arcivescovo la Corona del Regno, nella insigne Basilica di S. Ambrogio.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","In quella occasione mostrarono i Visconti all’Imperadore le loro forze, non meno che le loro ricchezze. Nel mentre che, per festeggiare quell’incoronazione, feste tenevansi di ogni sorta, e corti bandite, e strepitavano per la città giulivamente le trombe, le nacchere , le cornamuse e i tamburi, schieravansi innanzi agli occhi dell’Imperadore sei mila cavalieri benissimo armati, e dieci mila fanti, con istrepito di bellici strumenti. Protestavano i Visconti a Carlo che tutte quelle, e le altre loro forze che erano nelle varie loro città, erano tutte a sua disposizione; ma realmente con più eloquenza parlavano nel lor silenzio quelle schiere, e gli dicevano: Ecco quali braccia difenderanno all'uopo da voi la vipera da cui esce il fanciullo !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","L’apparato di tante forze tenne infatti in rispetto i nemici loro confederati : e se questi persistevano nell’idea di voler muover guerra ai Visconti egli era perchè ancor speravano di trarre al lor partito l’imperadore. Ma poichè questo ebbe mostro, colle meschine sue imprese, che di ben poco peso stata sarebbe la sua spada sulla bilancia a lor favore , Venezia coi tre fratelli si riconciliò; e le armi deponevano ancora gli altri Confederati. Ma a nuovamente farle loro impugnare sopravvennero altri avvenimenti.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nel fior degli anni morì Matteo Visconti, non senza sospetto di essere stato avvelenato dai fratelli ; quindi lo stato vasto del loro zio fra loro si dividevano Galeazzo e Bernabò. A questo, Bergamo toccava, Brescia, Crema, Cremona, Lodi, Parma, Bologna; a Galeazzo, Como, Novara, Vercelli, Asti, Alba, Alessandria e Tortona; le due città di maggiore importanza, io voglia dire Milano e Genova, restavano indivise. Questo accrescimento di stati de’ due superstiti fratelli crebbe la gelosia repressa de’ loro nemici; e la gelosia fece loro dare nelle anni quando riputarono segno di debolezza in Bernabò l’aver ceduta Bologna a Giovanni di Oleggio, che se l'avea usurpata: gliela cedeva Bernabò per tutta la di lui vita , e riserbandosi solo il diritto di nominarvi il podestà; ma questo, come sembra, era solo un artifizio per addormentare il ribelle.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Incoraggiati adunque da questo che reputarono debolezza, presero di nuovo le armi i Carraresi, i Gonzaghi, gli Estensi, gli Scaligeri; e loro si univa il Marchese di Monferrato, e lo stesso Carlo IV che dei Visconti avea varj motivi di lamentanze. Ma non si smarrivano i due fratelli che Milano signoreggiavano. Bernabò tentava di aver Bologna col tradimento, e non riuscitovi, non cedevano nè egli nè Galeazzo innanzi la rea fortuna, che dando mano a’ loro nemici li conduceva sugli stati Viscontei , e loro accennava la capitale che doveano assediare: i nemici coi loro indugi guastarono la loro impresa; i Visconti, assoldando nuove genti, ebbero tempo di fortificarsi, e con nuove opere munire la nostra città; e finalmente, lavando un’antica macchia, Leodrisio Visconti a capo degli eserciti Milanesi siffattamente sconfisse i Collegati, che dei loro capitani solo il Conte Lando ebbe salva la vita.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Lo strepito della guerra, allontanato dalla capitale , continuò con varia sorte fino alla metà dell’anno 1358, in cui finalmente ebbero fine quelle fazioni, che a nessuna parte lasciarono vantaggi , a tutte bensì delle ferite da risanare. Più fortunato di Bernabò, il quale non potè riacquistare Bologna, fu Galeazzo suo fratello, che tolse Pavia al Marchese di Monferrato, a malgrado dell’ostinata resistenza opposta dai Pavesi incitati dalla fervida eloquenza di Jacopo Bussolari, Agostiniano, che prometteva agli assediati la manna dal Cielo. Ma la manna non fu veduta, ed estenuati dalla fame, loro fu forza rendere Pavia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Allora, credendo Bernabò la sorte amica della sua casa, spedì un esercito nuovamente contro di Bologna; ma Bologna fu venduta dall'Oltreggiano al Pontefice, ed una guerra più terribile ebbe allora nascimento. Infatti accingevasi Bernabò a combattere le forze della Chiesa, ed il Pontefice scagliava la scomunica contro il feroce suo nemico; ed a salvare Bologna dalle armi di esso otteneva ajuti dal Re d'Ungheria. Non isgomentavasi per questo Bernabò; il suo esercito egli accresceva, gente assoldando nella Germania; egli stesso moveasi a campeggiare Bologna; e questa città finalmente sarebbe caduta nelle mani delle sue genti, che egli però abbandonava, senza lo stratagemma del Malatesta che la difendeva.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Questi avendo trovato modo di distaccare dai nemici l'Oderlaffi, avuto un rinforzo di genti obbligò finalmente i Visconti alla fuga: il qual successo, unito a qualche altro del suo nemico, mosse Bernabò, per allora, a sottoscrivere la pace. Ma, se di questa guerra risentire doveasi il nostro stato, esse non era però la sola. Galeazzo anch'egli contemporaneamente impugnava le armi contro il Marchese di Monferrato; e questi avendo al suo soldo una compagnia di Inglesi detta la Compagnia Bianca, da lui assoldata in Francia, disastrava orribilmente il Novarese, e, quello che è peggio, vi recava la pestilenza; il qual flagello non cessava che per dar luogo a nuova guerra.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il Pontefice infatti pretendeva da Bernabò alcune castella, e Bernabò bestialmente i messi del Pontefice insultava. Collegavansi in favore della Chiesa i Carraresi, gli Scaglieri, i Gonzaga e gli Estensi, e mandavano a Milano anch'essi ambasciadori a far conoscere a Bernabò le loro pretese; e Bernabò non meglio che i pontificii trattava i messi di quelle potenze. Ricominciava allora la guerra; Bernabò in sulle prime avea a sè propizia la fortuna; ma poi, succeduto ad Innocenzo VII Urbano V, una nuova scomunica dal novello pontefice veniva scagliata contro di lui, ed egli inoltre venia sconfitto sul Modanese, nè valeagli rifar l'esercito perchè costante in resistergli erano i suoi nemici.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Così fra due fuochi allora trovavasi la nostra misera città; poichè neppure avea fine la guerra contro il Marchese di Monferrato. Costui, assoldate novelle compagnie di avventurieri oltre quella degli Inglesi, vedendo ove il Conte Lando che dovea difendere il nostro stato non pensava a uscire da Novara, davasi buon tempo e depredava anzi egli stesso le vicinanze, imbaldanzito avanza vasi : e gli Inglesi, rapaci e crudeli, incatenavano i Nobili che sorprendevano nelle loro castella fuori della città, e caro loro laccano pagare il loro riscatto; incendiavano i villaggi, tutto poneano a ruba, e commettevano le più scellerate nefandità. Usciva allora Anichino Mongardo dalla città per reprimere sì vil genia, e questa infatti si ritirava a portare le sue prede sul Novarese e sul Vercellese.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il Conte Lando, che era a Novara, vinto dalla vergogna, aifine uscì per combattere; ma egli non trovò che una sconfìtta e la morte. L'incendio della guerra cessò quando stanco fu lo stesso Marchese di Monferrato delle scelleraggini delle sue squadre, e le ebbe licenziate: allora gli animi inclinavano, lassi, alla pace; e questa fu conclusa, non pure fra il Marchese e Galeazzo, ma ancora fra Bernabò ed i suoi nemici, nel marzo dell'anno 1364: Bernabò restituì Lugo alla Chiesa; Asti rimaneva al Marchese di Monferrato. Tuttavia poco durò anche questa pace, perchè Urbano V, malcontento de’ fratelli Visconti che aggravarono di carichi straordinarj gli ecclesiastici, rannodò la lega de’ Carraresi, degli Estensi, dei Gonzaga, nella quale entrava ancora l’imperadore, Giovanna regina di Napoli, ed il Re d’Ungheria ( 1367 ).","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Veramente si facea credere che scopo di quella lega fosse sgombrare l’Italia dalle Compagnie di Ventura, che allora la desolavano; ma non vi credette Bernabò, e, strettosi egli pure in lega collo Scaligero Signore di Verona, con le milizie di questo, le proprie e quelle del fratello , marciò sul Mantovano per prevenire i suoi nemici. La sorte, questa volta , fu più propizia alle sue armi; una vittoria navale egli riportò sul Po contro l’armata nemica; si apprestava ancora a stringer Mantova di assedio, ma fortunatamente l’Imperadore, venuto in Italia, non avendo nulla ottenuto colle armi, si intromise per ricomporre le discordie; e sebbene il Pontefice poco prima con nuova Bolla eccitasse gli Italiani a distruzione dell’eretico Bernabò, ciò nonostante, agli undici di febbrajo dell'anno 1369, fu conchiusa la pace. Se non che Bernabò poco badava ai trattati qualora di alcuna cosa in lui risvegliavasi il desiderio.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli quindi, contro la fede de’ giurati patti, essendosegli data Sarzana, aspirava ancora ad acquistare Perugia ribellatasi al Pontefice, e san Miniato che ricusava il giogo de’ Fiorentini; ed ancora tentava di ottener Lucca, appartenente all'Impero. Allora contro di lui nuovamente condensavasi una procella: il Pontefice, i Fiorentini, gli Estensi, i Gonzaga, i Carraresi, i Bolognesi, i Pisani, i Lucchesi e la Regina di Napoli si confederavano (1369): ma egli poco tremava; assoldata la Compagnia degli Inglesi, fu alternativamente sconfitto e vincitore: ma le guerre precedenti facendo desiderare il riposo , la pace fu ricomposta nel 1370; ciò che non tolse che l’anno seguente Bernabò facesse acquisto di Reggio, comperandolo da Feltrino da Gonzaga, e togliendolo all’Estense che vi avea delle pretese. Una nuova guerra frattanto si era accesa fra il Marchese di Monferrato e Galeazzo, a motivo della città di Alba ed altri luoghi ceduti da Galeazzo a Lionello duca di Chiarenza figlio del Re d’Inghilterra per dote della propria figliuola Violante : quel principe era morto in capo a pochi mesi : ridomandava Galeazzo i luoghi ceduti; vendevanli i ministri Inglesi al Marchese di Monferrato, che per difenderli nuovamente la Compagnia degli Inglesi assoldava, e ricominciava quindi un’aspra guerra.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","In sulle prime Galeazzo la sostenne con abbastanza fortuna; morto però il Marchese di Monferrato, e continuando la guerra i tutori de’ suoi figli, cioè il Duca di Brunswich ed il Conte di Savoja, questi in lega si strinsero con Gregorio XI il quale, insieme coi Carraresi e i Fiorentini, alleato si era col Marchese Estense che guerreggiava contro di Bernabò: una tregua venia conclusa; ma violavaia Bernabò : allora il Pontefice, sdegnato, di nuovi anatemi fulminò lui non pure, ma anche Galeazzo che prestavagli ajuto. Nè con fortuna questa volta le armi temporali sostenevano Bernabò : le sue genti veniano fugate nel passare il Panaro; le castella del Piacentino gli si ribellavano; il Conte di Savoja a capo di un esercito Pontifizio giungeva a Pavia, e spingeasi fin sotto a Milano , nè il lasciava che quando la pestilenza gittavasi nel suo esercito, allora solo pensando a passare nel Bresciano, per unirsi colà ad un secondo esercita del Pontefice. I due fratelli Visconti però pensarono prevenire quella unione: essi diedero il comando delle loro schiere al Conte di Virtù, figliuolo di Galeazzo, che quella Contea avea avuta in dote dalla moglie Isabella figlia del Re di Francia, e ad Ambrogio Visconti, valorosissimo figliuolo naturale di Bernabò che alti saggi di virtù guerriera dati avea nelle guerre precedenti; ed infatti il Conte di Virtù ruppe l’esercito Pontifìzio a Montechiaro prima che avesse luogo la congiunzione col Conte di Savoja, ed altri vantaggi ancora riportava; che però non tolsero che Bernabò non avesse a piangere la morte del valoroso suo Ambrogio, ucciso in un’imboscata nel mentre portavasi a reprimere un’ insurrezione in una valle del Bergamasco.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","La morte del valoroso bastardo però fu vendicata da Bernabò soggiogando egli stesso i ribelli; e gli alleati, desolando l’Italia la peste e la carestia, si indussero a conchiudere nel i375 una tregua di un anno : e nell’anno seguente Galeazzo sottoscrisse la pace col Pontefice, e più tardi con Secondotto nuovo Marchese di Monferrato; dopo di che egli più non pensava alla guerra, e lasciava che Bernabò, unitamente a molti altri Stati d’Italia, da sè congiurassero a danni dei Pontefice, contro del quale quasi tulle le città della Romagna si erano allora ribellate. Galeazzo anzi, volendo ormai pensare ad espiar con opere di pietà i passati suoi gravi errori, e darsi cura della propria anima, de’ suoi Stati non riserbandosi che il supremo dominio, il governo ne cedette al figliuolo, il Conte di Virtù; il quale però sul bel principio diede di sè un triste saggio, col raggiro spogliando di ogni autorità in Asti Secondotto, che avendo sposata Violante era divenuto suo cognato. Anche il Conte di Virtù però, dopo la morte del padre avvenuta nel 1378, e quella del cognato Secondotto che pur avvenne a quel torno, alle guerre più non parve pensare; spogliarsi sembrò dell’ambizione; e di buonissimo accordo con Bernabò vivendo, al mondo dava saggi di un carattere timido e sospettoso.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Lo stesso Bernabò, dopo una poco felice guerra contro Bartolommeo ed Antonio della Scala bastardi di Cane ed a lui succeduti, non più sembrava pensare alla guerra; ed imitando il morto fratello spogliavasi de’ suoi Stati per investirne i suoi figliuoli legittimi, non ritenendone egli che la supremazia. Nè questi cangiamenti però alteravano la buona concordia che passava tra lui e il Conte di Virtù. Questi non respirava che la pace; mostrava gran rispetto per lo zio ; cercava il bene de’ suoi sudditi ; coltivava le lettere; passava quindi alle opere di pietà, e ad esse tutto si dedicava.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il suo carattere, ripetiamolo, sembrava quello di un uomo eccessivamente timido, ma di rette intenzioni. Bernabò parea anch’ esso imitarlo nell’amar la pace; ma non erano però i suoi sudditi alleggeriti dalle soverchie gravezze; nè egli, nel mentre non tralasciava le opere pie , davasi a correggere i difetti della sua superba e crudele natura. A che di lui contar le scelleranze ?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","A che la ferità? Dio la riservi Per suo castigo e de' seguaci suoi. Questo crudele insino a’ corpi morti Mescolava coi vivi (odi tormento) Che giunte mani a mani e bocca a bocca In così miserando abbracciamento Gli facea di putredine e di lezzo Vivi di lunga morte al fin morire.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Eneide , L. VIII. Il capitolo precedente mostra quanto Bernabò fosse inclinato alla guerra, e quanto intrepido in essa ; e mostra non meno l’indomito suo orgoglio e la sua ambizione : è però necessario farne meglio conoscere il carattere, di cui, come si è toccato, formava il fondo una crescente crudeltà.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Per verità questo principe avea ancora delle buone qualità: amante della giustizia, volea che fosse amministrata imparzialmente a tutti i suoi sudditi; e vi sono degli esempi in cui i nostri giudici sentenziarono anche in suo danno, senza timore alcuno di sue vendette; cercava ancora di por freno alle lungherie de' processi, e agli altri abusi del foro: tutte le cause doveano per un suo ordine essere ultimate nel termine di sessanta giorni, ed era parimente stabilito un tempo alle parti succumbenti per appellarsi; e ciò, come esprimevasi nel proemio dell’Editto , per togliere il campo ai sutterfugi, perchè la roba presto tornasse a chi spettava, non si buttassero inutili fatiche e spese in liti, e si eludesse la malizia de’ patrocinatori, sicchè non potessero scorticare le povere vedove e i pupilli, ingrassandosi nel sangue de’ loro clienti. — Oltre l’amore della giustizia poi, Bernabò fu anche lodevole per molte beneficenze fatte in favore di varj pii istituti ai quali fece frequenti doni, come pure a molti conventi e chiese, seguendo la pia usanza de’ tempi suoi : frugale nel mantenimento della sua corte, egli era splendido in occasioni solenni ; e più di una volta furono ammirate le sue corti bandite, alle quali intervenirono i più illustri personaggi di tutta l'Italia, rallegrate dai canti de’ minestrelli, e dal suono delle armi di nobili giostratori che si contrastavano avidamente il nobil prezzo dalla vittoria. Le quali qualità se accrescono lo splendore di un principe, altrettanto ne lo offuscava la crudeltà che da esse non si scompagnava.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E prima di tutto, molte accuse apposero i Pontefici a Bernabò nelle loro fulminanti Bolle: Innocenzo VI, in quella che pubblicò nel 1360, gli imputava di aver protetto gli eretici, di aver caricato di villanie diversi prelati, e singolarmente Roberto Visconti arcivescovo di Milano, cui obbligò a inginocchiarsi a sè davanti, e gli disse: « E non sai tu, poltrone, che negli Stati miei io sono Signore e Papa, e che nè l’Imperadore, nè Dio stesso non ponno fare che quello che io non voglio e non permetto! » Gli veniva inoltre apposto di aver incarcerati alcuni ecclesiastici, ed anche uccisi col ferro, col laccio, col fuoco, o coi tormenti : ed oltre altre oppressioni fatte soffrire al clero, oltre l’aver spogliate le Chiese e i monasteri de’ loro Castelli e delle loro giurisdizioni, di aver persino da un sacerdote fatto pubblicare scomunica contro il Sommo Pontefice e tutti i Cardinali, tentando di abbattere ne’ suoi stati la podestà della Chiesa, ec. ec.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Urbano V poi nel 1368, fulminando contro di Bernabò nuova scomunica, gli imputava di appropriarsi quasi tutti; le sustanze degli ecclesiastici colle enormi taglie loro imposte; di esiliarli crudelmente, proscriverli, trucidarli; gli rimproverava il ratto delle vergini, gli adulterj, gli stupri, i sacrilegi; l’impedire il culto di Dio; l’imprigionare i Vescovi ed i prelati, l’usurpare i loro luoghi e castelli, il proibire che risiedessero nelle loro sedi ad esercitare i loro uffizi, ec. ec. Gregorio XI poi, nel monitorio pubblicato contro Bernabò nel 1373, citavalo a comparire al suo tribunale a scolparsi di aver fatto prendere il preposto di S. Barnaba, e, tormentatolo , averlo fatto spirare sull’ eculeo , quindi il cadavere trasportare fino al luogo del supplizio; che per suo ordine molti distinti ecclesiastici erano stati presi , incarcerati, incatenati , sospesi all’eculeo, afflitti coi tormenti, fino a romper loro le braccia od altri membri , e finalmente tutti, legati alle code de’ cavalli, e pel fango trascinati fino alla piazza della città, ivi a lento fuoco erano stati arsi...","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Noi non numereremo altre accuse, di queste però meno gravanti, per non esasperare di troppo le anime sensitive dei nostri lettori. Sprezzava infatti Bernabò l'autorità de’ Pontefici , e nell’impeto della sua collera, bestialmente crudele, aggravava la mano sugli ecclesiastici, per isfogare l’odio che portava alla Santa Sede di cui formavano per così dire la milizia; ma la sua crudeltà, la sua tirannia, si estendevano anche contro gli altri suoi sudditi , nè v’era cosa che egli rispettasse , conculcando i diritti stessi santissimi delle genti. Così nel 1361, essendo egli a Marignano , capitatigli innanzi, nel mentre passava il ponte sul Lambro, due Abati mandati dal Papa in qualità di Ambasciadori per esortarlo a restituirgli alcuni luoghi che gli appartenevano, Bernabò , che cinto era da’ suoi satelliti e ministri, fatti prendere in mezzo que’ due ri-spettabili personaggi, lette le lettere presentategli, in tanta bestiai rabbia montò, che trucemente riguardandoli loro chiese: Se mangiar volevano, ovvero bere.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","I due Legati non furono poco sbigottiti a quella intimazione, ed indovinando la seconda delle offerte, poichè sotto i piedi si vedevano gonfio scorrere il fiume, e temevano ivi essere gittati , risposero, «Che bere loro non piaceva» — Adunque mangiate, replicò il forsennato Bernabò; e volle che le lettere pontificie inghiottissero. — Il barbaro non sapeva che uno di que’ due abati dovea nell'anno seguente essere Pontefice, e che, conscio per sè stesso de’ suoi furori, non gli avrebbe risparmiati nuovi folgori e nuovi perigli. Così, nell’anno stesso, i collegati del Pontefice avendogli spediti tre loro ambasciatori, Bernabò ricevere non li volle, e li fece tornare al loro albergo, ingiungendo ad essi di non muover piede fuori di quello.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nel mentre che quivi stanno que’ personaggi dubitando e incerti della sorte che il tiranno loro apparecchiava , ecco entrare i ministri di lui nella sala ove trovavansi, loro recando bianche vesti, vesti che indosso a’ pazzi, e facendo lor giurare di vestirle , nè più spogliarsene che quando fossero tornati innanzi ai loro signori, loro comandano poi di recarsi al palazzo di Bernabò. In mezzo ai fischi ed alle risa di un popolaccio rozzo ed insolente , i tre ambasciadori si portano al palazzo che abitava il principe; ma neppure questa volta vi sono ammessi. Dopo di aver buona pezza in epici tristo arnese aspettalo alla porta, esce finalmente Bernabò a cavallo con grande accompagnamento di suoi salciliti; loro è ordinato di seguirlo; il principe bestiale gli mena per tutta la città come in spettacolo al volgo; e quindi tornato a casa li fa venire in sua presenza, caricagli di ingiurie e di villanie, li licenzia, li fa accompagnare da guardie fino ai confini; sempre vestiti di quella veste ignominiosa, colla quale doveano tornare in presenza de’ loro signori.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","In tali eccessi scoppiava la feroce rabbia di Bernabò ! Nè meno atroce era ne' suoi provvedimenti e castighi. Grande peste in vero erano le sette de’ Guelfi e de’ Ghibellini; ma egli, nel 1366, ordinò si tagliassero le lingue a coloro che ne proferivano i nomi; e molte lingue furono tagliate.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Un suo cancelliere avea usata una violenza ai frati Minori; ed egli lo fece prendere con sei compagni , e loro fatti cavare gli occhi li fece per la gola impiccare. Ordinò quindi che nessuno andasse intorno la notte (forse a certa ora) sotto pena del taglio d'un piede; che chi fosse trovato con anni , fosse punito colla forca: il podestà Ardizzoni per aver sottratto un condannato, forse innocente, dovette salvarsi colla fuga, perchè Bernabò lo volea morto. Imperversando poi in Milano nel 1273 la peste, Bernabò avea stimato bene di ordinare che si diroccassero le case degli appestati, e con esse si sterminassero gli ammalati e i sani che vi erano entro, per non dar campo al contagio di propagarsi : il quale crudelissimo comando pare non fosse eseguito, perchè si sa che quegli appestati venivano portati in luoghi fuori della città.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E perchè la peste ripullulò nel Bernabò che ne temeva, e che in tali occasioni ritiravasi nel suo castello di Marignano nè più ad alcuno lasciavasi vedere siccome morto, ordinò che ognuno che di peste affetto fosse, appena apparso il fatal bubbone, uscisse dalla città o dal borgo o villaggio in cui trovavasi, e portatosi ne' campi o ne’ boschi ivi rimanesse finché o fosse guarito o trapassasse, chi serviva un appestato, volendo tornare ; stesse dicci giorni in un luogo appartato per purgarsi di ogni sospetto; i parrochi e gli ecclesiastici, non notificando un ammalato, fossero arsi, ec. Così, colla sua crudeltà, quel feroce raddoppiava lo squallore che già tanto grande essere dovea per sì crudele calamità. Sebbene in Milano il Consiglio Generale della città non avesse in apparenza perduta parte alcuna di sua autorità, e volendosi emanare decreti doveano da esso essere approvati, pure il dispotismo del Visconti appariva ad ogni istante, nè più resta a dubitarne considerando i suoi regolamenti risguardanti la caccia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Narra il Corio che nell'anno 1374 questo principe pubblicò un editto col quale intimavansi pene gravissime per coloro che fossero per uccidere o cignale od altra selvaggina a lui riserbata, nè di ciò contento volea che di egual pena fossero puniti tutti quelli che ucciso ne avessero ne’ quattro anni antecedenti; comando orribile, in forza del quale a più di cento individui furono tratti gli occhi, quindi tolta col capestro la vita: a coloro poi che si sottrassero colla fuga a sì crudo supplizio furono tutti i beni confiscati. — E perchè Bernabò amava soprattutto la caccia de’ cignali, per la quale teneva oltre a cinque mila cani, questi cani venivano dati in custodia ed in cura a' sudditi, anche ecclesiastici ; e guai a quegli che non ne tenesse conto! Due volte al mese passavansi in revista: se erano trovati magri, chi li alimentava pagava una grande taglia; se troppo pingui pure una gran taglia; che se morivano, era tal delitto che tutte le sostanze del misero alla cui custodia erano affidati passavano al fìsco : quindi erano più temuti nelle terre i Canattieri del Principe che i Podestà.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","I sudditi infelici, per queste, e per le altre avanie loro imposte, erano ridotti alle ultime estremità. Ma, e non era, dirà il lettore, non era chi ardisse far aprire gli occhi al principe sulla enormità di tanti eccessi? Fuvvi, e furono due buoni fraticelli de’ Minori, i quali ebbero tanto di coraggio di rimostrargli la colpevolezza di tale condotta.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma i meschini non riuscirono a nulla. Che dico, anzi, non riuscirono a nulla? Il barbaro principe che pretendeva essere ne’suoi stati e Signore e Papa e divinità, quasi che que’ due generosi frati avessero proferita un’eresia, loro destinò un rogo per letto, ed entrambi furono abbruciati.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Tale era Bernabò Visconti, sotto il quale buona pezza rimase orba del suo pastore la Chiesa Milanese, poiché morto nel 1361 l’arcivescovo Roberto dal principe sì maltrattato come si è veduto, i due suoi successori, Guglielmo della Pusterla e Simone da Borsano, giammai non vennero ad occupare la sede sua, tanto poco sicura in tempi sì calamitosi; e solo dopo la rinunzia del secondo, nel 1376, potè venirvi Antonio de’Marchesi di Saluzzo, prima vescovo di Savona, avendo a ciò acconsentito , ad istanza del fratello , Bernabò. Quell'arcivescovo però vi venne con poca pompa, « per timore di chi temeva il dominio temporale di Milano, come dice un antico autore di un catalogo de’ nostri arcivescovi; ed il lettore non avrà bisogno di prove per persuadersene. Ma allora erano calmati i furori di Bernabò contro il Pontefice, ed il nostro arcivescovo potè liberamente attendere a compiere i doveri dell’augusto suo ministero.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Non è però che, invecchiando, Bernabò si facesse migliore. Ma da altro lato dobbiamo considerare Bernabò Visconti, da quello cioè de’ suoi costumi: egli avea per moglie una donna di molto merito , Regina della Scala , per la quale egli sentiva e affezione e rispetto ; essa sola valeva a moderare i suoi furori, ed essa padre lo fece di prole numerosa , cinque figli maschi, cioè, e dieci femine. Ciò non ostante quel principe dissoluto, se l’amore della moglie ricambiava, non ne ricambiava la fedeltà: il suo palazzo somigliava, piuttosto che a quello di un cattolico, un serraglio di un bascià ; egli avea gran numero di concubine, fino a venti nel tempo stesso; e sei figli naturali, e forse oltre dodici figlie, furono frutti illegittimi di questi amori.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Cara fra le altre avea una certa Giovannina, la quale, al dir dell’Azario, si attentava a dirgli ingiurie anche quando quel bestione di suo amante era in furore : ma questa povera Giovannina sembra che finisse male , e che fosse poi rinchiusa in una carcere a pane ed acqua , sicché ne morì. Un’altra amica di Bernabò, che non va confusa colle altre che ebber breve l’impero, fu Donina Porri , che egli fece sua moglie dopo la morte di Regina della Scala, avvenuta nell’anno 1384. Figli di Bertramola de’ Grassi furono Ambrogio ed Estore Visconti, quei bastardi che soli fecero luminosa comparsa nella storia di Milano in vario tempo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Già abbiamo detto dell’amore di Bernabò per la caccia; alcuna cosa toccar dobbiamo ora di quello che aveva per gli edifizi. A Galeazzo suo fratello era toccato in sorte il palazzo esistente ove ora sorge la regia Corte; a Bernabò un altro innalzato da Luchino presso S. Giovanni in Conca: Bernabò amplificò questo palazzo non pure, ma in Marignano, e in Cusago, alzò Castelli per villeggiarvi cacciando nelle vicine foreste ; nè sono a tacersi in questo luogo le fortezze da lui innalzate in Milano, alla Porta Romana, ed alla Porta Nuova, fin dal principio della sua Signoria; ed il forte di Trezzo, da lui incominciato nel 1370, al quale aggiunse imbellissimo e solidissimo ponte sull’Adda, munito da due torri una per ciascuna estremità ; del qual Castello ancora alcune rovine si conservano. Nè solo in questi luoghi, ma ancora in Senago, in Desio e in Pandi no egli innalzava castelli o ville, nei quali però non passava che alcuni giorni , essendo che in Cusago di preferenza, o in Marignano, gli piaceasi di risedere.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma noi termineremo questo capitolo, che ad alcuno od alcuna sarà sembrato forse lungo non meno del precedente, col l’accennare più particolarmente la divisione che ultimamente fece Bernabò de’ suoi Stati fra’ suoi cinque figliuoli legittimi, divisione che il Corio dice aver avuto luogo nel mese di marzo del 1379 , riserbandosi però Bernabò, come si disse, il supremo dominio. Marco suo primogenito ebbe la metà di Milano al padre toccata; Lodovico ebbe Lodi e Cremona; Carlo Parma, borgo S. Donnino e Crema ; Rodolfo Bergamo, Soncino e la Ghiaradadda ; Mastino, che era ancora fanciullo, ebbe, sotto la direzione della madre Brescia colla riviera e la Valle Canonica. A Regina sua moglie diede pure alcune terre del Lodigiano ; e perchè la volpe cambia il pelo ma non il mal vezzo, il vecchio Bernabò non si dimenticò in quest’occasione della sua favorita Donina Porri , e le diede una buona terra, per essa e pel Lancellotto natogli dalla medesima.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nel resto, Bernabò avea vedute le nozze di quasi tutti i suoi figli e le sue figlie, legittimi e naturali, e per molti avea strette assai illustri alleanze; fra i quali inerita essere rammentato , come nel 1365 desse in isposa Verde sua figliuola a Leopoldo Duca d’Austria, dal qual matrimonio scesero gli illustri regnanti posteriori di quella Casa; nel 1368 Taddea altra sua figlia diede a Stefano Duca di Baviera, di cui una nipote, per nome Isabella, maritò col proprio primogenito Marco; e nel 1378 Valenza sua figlia maritò al re di Cipro, e a Carlo altro suo figliuolo diede la figlia del Conte di Armagnac, ec. ec. ........Già nel cospetto Vengon de' padri i pargoletti eroi Su frenati destrier lucenti e vaghi.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Eneide, L. V. Egli è nel quartiere della Porta Romana che sorge il vasto tempio di S. Giovanni in Conca, tempio assai antico, insigne pel corpo di S. Castriziano, uno de’ primi nostri vescovi, in esso ritrovato; insigne per altre pur auguste memorie , mentre esso facea parte delle cappelle che venivano officiate dagli antichi Decumani.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Questo tempio, senza dubbio, deve il suo nome ad una effigie del santo di cui porta il nome, raffigurato immerso nella caldaia di olio bollente dando lodi al Signore , la quale effigie vedesi nel mezzo della facciata, al disopra della grande finestra circolare che dà luce al tempio e che è sovrapposta alla porta maggiore. Innanzi al tempio estendesi una non troppo vasta piazza, ed a manca innalzavasi, noi tempo di cui parliamo, il palazzo di Bernabò Visconti, edificato, come é detto, da Luchino suo zio, e che formava un vastissimo quadrilungo, con quattro grandi torri agli angoli. A questo gran palazzo univasi una loggia coperta, di circa cinquecento braccia, e larga più di dieci , la quale metteva all’altro palazzo, detto dell’Arengo, situato presso la Cattedrale.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Bernabò poi, non contento ancora di sì vasto edifizio, siccome si è da noi accennato, lo avea ancora ampliato, unendovi altri edifìzi, e questi circondando di muri alti venticinque braccia, al dire dell’Azario, e muniti di merli; sicché quel luogo in ogni sua parte rassomigliava ad un castello. Vastissimo era il cortile che il palazzo suddetto comprendeva : infatti in esso non pure Bernabò soleva passare in revista le sue genti, ma ancora di frequente tenea tornei, e ne furono veduti di insignia cui concorse il fiore de’ giostratori d’Italia ; e tale fu quello che ebbe luogo nel 1364, in occasione della pace allora fermata. Egli vi avea fatto solennemente invitare tutti i Principi, Conti, Baroni ed altri nobili d’Italia a prender parte a quell’armeggiamento, dando a tutti franchigia: furono divisi i combattenti in due squadre, una Bianca e l’altra Verde, ed i premii proposti furono un cingolo del valore di dugento fiorini ed una ghirlanda che altrettanto pur valeva, i quali premii toccarono alla parte Bianca , la quale rimase superiore, per giudizio dei due Signori di Milano che a quello spettacolo assistevano.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il vecchio Bernabò, sentendo il peso della grave sua età, avendo diviso lo Stato fra i suoi figliuoli, pensava riposare dalle cure che davagli il governo, quando la morte di Marco suo primogenito a cui dato avea Milano, e che cessò di vivere nel principio dell’anno 1382, lo indusse ad assumere nuovamente il governo di questa città , per disgrazia sua e de’ cittadini ; poiché l’età e gli infortunj rendevano più feroce l’animo di quel principe già troppo propenso alla collera ed alla crudeltà. Infatti la morte di Marco fu una ferita al cuore del padre che lo amava : nel fiore degli anni quel giovine leggiadro periva, e di dolore moriva poco dopo di lui Isabella o Elisabetta di Baviera sua consorte: ed i miseri principi, invece dello splendore della Corte che si aspettavano, non aveano che la muta tranquillità di una tomba, nella quale erano riuniti : in un avello solo erano deposti i loro corpi nella chiesa di S. Giovanni in Conca, e secondo l’uso accompagnavano le loro spoglie al luogo di ultima loro residenza, di notte tempo , un gran numero di cavalieri, con bandiere, elmi e sopravveste, coperte, in segno di lutto pel trapasso di giovani di cosi belle speranze. Ma la morte si era preparata ancora più ampia messe nella famiglia di Bernabò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Pietro Re di Cipro, sposo di Valentina Visconti figliuola di Bernabò, morì nell’agosto dell’anno stesso; ed un furioso incendio destatosi nel palazzo di S. Giovanni in Conca parve presagire ancora maggiori sventure. E non ostante l’animo del fiero vecchio raddolciva la virtuosa sua moglie, la veneranda ed umanissima Regina della Scala; ed i furori del marito alquanto comprimeva colla persuadente eloquenza del suo labbro , colla dolcezza de’ modi suoi, quando, per gran sventura dell’umanità, questa pia, questa benefica principessa cessò anch’essa di vivere, verso la metà dell’anno 1384. Morta Regina, per qualche tempo il vecchio Bernabò fu dominato dalla più feroce misantropia; ed il dolore della perdita della consorte il rese sì crudele che raccapricciar fanno i supplizii toccati a coloro che ebbero la disgrazia di destare il suo sdegno in que’ momenti in cui l’animo suo innaspato era in preda alle scosse più tremende.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli infatti, nel mentre per impetrar requie ai cari suoi defunti prodigava ricchi doni alle chiese e facea terminare il tempio di S. Maria alla Scala fatto innalzare da Regina, ma rimasto imperfetto, negli eccessi del suo furore facea cavare gli occhi ad un meschino, solo perchè trovato lo avea su di una strada di sua proprietà; due suoi cancellieri fece chiudere in una gabbia con un cignale, perchè dalla ferocia di esso e dal puzzo venissero uccisi ; Domenico Ardizzoni Podestà di Milano, col quale avea antico rancore, cadutogli nuovamente in disgrazia, costretto dai tormenti, fu obbligato a strappare di propria mano la lingua ad un condannato, quindi a bere il veleno; sorte che forse toccogli per aver voluto difendere qualche infelice. Ma finalmente il tempo dissipando i neri suoi vapori, rasserenò ancora alquanto l’animo di Bernabò; il quale, per avere una compagna al fianco che gli tenesse luogo di Regina, diede la mano a Donina Porri, fra le antiche sue amiche quella per cui avea sempre conservato affezione, e che vedemmo da lui favorita anche nell’atto in cui spogliavasi de’ proprj stati in lavoro de’ figliuoli.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Innoltre, pensando a dar moglie anche a Mastino, sebbene fanciullo ancora di non più che cinque anni, scelse a sposa di lui una figliuola di Antonio della Scala, Signore di Verona; e cosi nuovamente apriva Bernabò l’animo alla gioja; e dimenticando i passati affanni, pensava a campare lietamente una lunga vita. Pure il giorno ventiquattro di aprile avvenne cosa che parve presagire novelli funesti accidenti. Un minacciosissimo temporale essendosi condensato sulla città con fulmini e tuoni orribili, ad un tempo stesso il fulmine percosse una delle torri del palazzo di Bernabò, ed una di quelle del palazzo di Rodolfo suo figliuolo, il quale sorgeva presso la Basilica di S. Giorgio, il qual palazzo era assai meno sontuoso di quello del padre , sebbene per fondatore vantasse lo stesso Luchino Visconti.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Questo accidente diede luogo ne’ giorni seguenti a de’ discorsi nella Corte del vecchio Bernabò, al quale è tempo che il mio lettore, che già assai lo conosce, venga in presenza. Entri egli pertanto meco nella Corte di quel signore, e fermisi da principio a contemplare quello che accadeva nel grande cortile al quale per un vasto andito tri giungeva. Bellissima era la giornata, siccome suole di sovente accadere sulla fine di aprile: alcuni rottami della percossa torre che ancora ingombravano in un angolo della vastissima corte il terreno erano i soli indizi dell’avvenuto minaccioso temporale: l’aere era purgatissimo e lucidissimo, l’atmosfera piacevolmente rinfrescata dai calori i giorni innanzi fatti piuttosto incomodi, e tre robusti giovani di belle forme cavalcavano nella corte, con maestria facendo eseguire a’ loro destrieri volteggiamenti e corvette , saltando una barriera , ed esercitandoli in ogni modo di cavallereschi esercizii.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Questi erano tre figliuoli di Bernabò Visconti : uno avea robuste fattezze, sebbene giovanili, alta statura, neri capegli arricciati , di vivace sguardo lampeggiavagli due nerissimi occhi, e mostrava in ogni suo atto l'ardire ed il coraggio. Costui cavalcava un cavallo ardente, inquieto, indomabile; e solo la destrezza e l’ardimento suo valevano a far- lo ubbidire agli sproni, ed al freno che mordeva. Esso era Rodolfo, Signore di Bergamo, che però preferiva abitare in Milano, ove seguendo gli antichi esempi del padre avea di molte belle, non avendo mai voluto stringersi coi nodi del matrimonio.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il secondo era Lodovico, Signore di Lodi e di Cremona, venuto però a Milano alla novella del caduto fulmine, a fine di confortare l'animo del padre, se per sorte a quell’accidente si fosse commosso: questi era giovine, ma più maturo, di belle forme anch’esso ma più dilicate; avea biondi capegli; cavalcava leggiadramente, ma su di un cavallo ben addestrato bajo; e di quando in quando osservava i troppi pericoli a cui s’esponeva Rodolfo, e ne lo consigliava alla prudenza; di quando in quando dava uno sguardo grazioso a Violante sua moglie, che era presente. Il terzo dei tre cavalieri, era di età minore ancora a quella di Rodolfo, e potea avere non più che diciottenni: il giovinetto, a cui la prima lanuggine copriva il mento, era ben fatto della persona; avea forme tondeggianti e ben complesse oltre l’ordinario della età sua, fisonomia aperta, e mostrava l’ardire non disgiunto dalle grazie: costui era un frutto di illegittimo amore, ed era nato al Signor di Milano da Donina Porri, cui ultimamente avea elevata al grado di sua legittima consorte . Il bravo e leggiadro Lancellotto , tale era il nome del giovinetto, era fra tutti i bastardi di Bernabò, dopo l’estinto Ambrogio, il più caro al genitore.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il vecchio Bernabò stavasi anch’egli già da qualche tempo seduto su di un gran seggiolone, presso una porta che metteva ad una terrena sala, contemplando la destrezza de’ suoi figliuoli : ed a destra, pure seduta, stavagli Donina Porri sua moglie, donna di ancora fresca età , ancora fornita di avvenenza; a sinistra, su di altra sedia, vedevasi Violante, sposa di Lodovico, la quale, sebbene varcasse forse i trenta anni, pure vaghissimi ancora aveva i lineamenti, se non che il dolore sembrava profondamente impresso nelle sue fattezze. La meschina era stata in età freschissima data dal padre in isposa a Lionello figliuolo di Odoardo Re d’Inghilterra, ma lo sposo le era stato rapito dalla morte pochi mesi dopo ; Gian-Galeazzo Conte di Virtù di lei fratello avea, più tardi, indotto il padre a darla al Marchese di Monferrato in consorte, ma anche quel Marchese, poco dopo, era perito per assassinio ; Violante allora , tanto già disgraziata, in sè protestato avea a nessun uomo non voler più concedere una mano che sembrava fatale, quando nel 1381 tanto la esortò e quasi costrinse il fratello, che acconsentì di passare alle terze nozze con Lodovico secondogenito di Bernabò, il quale di lei si era invaghito, e che non tardò anche ad acquistarsi colla mano di lei il tenero suo cuore. Ma la misera Violante, conscia di essere stata come la figlia di Raguele fatale agli altri suoi mariti, ora nel suo seno ridestava i suoi angosciosi timori, ora che un accidente di sinistro augurio pareva presagisse nuovi mali alla Gasa di Bernabò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","L'ultimo de’ figliuoli legittimi di Bernabò, il fanciulletto Mastino, stavagli fra le ginocchia, e scherzava infantilmente con un grosso cane da caccia favorito del padre suo. Dietro il seggio di Bernabò, ritto in piedi, stava Medicina, famigliare del vecchio principe, uomo assai faceto, a cui negli occhi leggevasi la prontezza del suo spirito, e che però caro assai era al principe che sempre se lo voleva vicino. Ma di tutto il gruppo il personaggio più notabile era il principe stesso.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il vecchio Bernabò, attenendosi all’antica usanza, non aveva alla novella moda recata in Italia dagli Inglesi sagrificata la sua lunga barba e biancheggiante che gli cadeva sul petto : il suo capo, fatto ornai presso che calvo dall’età, coperto egli tenea del suo cappuccio: avvolgevagli la persona una veste di color fuligginoso, non molto ricca, siccome quegli che poco ornai curava, allorché fra’ suoi trovavasi, l’esterno culto della persona; le sue membra, un tempo robuste, ora mostravano gli effetti degl’insulti dell’età e della sua scostumatezza, e non ostante egli era piuttosto pingue della persona ; il suo volto , ora in perfetta calma, mostrava la pallidezza compagna di una età che già comincia a farsi grave ; i suoi occhi non aveano grande splendore; due ciglia prominenti mandavano su di essi un’ombra che dava a quel viso un aspetto tetro e severo: di leggeri ad un estraneo, alla sua presenza, sarebbe fuggito il riso. — Che si che io ci scommetto, Rodolfo, che il fulmine caduto sui nostri palazzi ci dice che tu ti romperai il collo; se li ostini a voler montare quel demonio di cavallo turco che comperasti in questi dì, può darsi che il cavallo si ponga sotto il suo cavaliere: sai che non v’è lega fra i Turchi e i Cristiani ? Figliuol mio, scendi da quella bestia, e se vuoi fare a modo mio mandala al diavolo come devono andarci tutti i Turchi.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— L’impennarsi che avea fatto l’indomito cavallo avea dato luogo a questa osservazione di Bernabò. Nel mentre che i tre garzoni, indovinando la volontà del padre, scendevano da cavallo, la misera Violante alzava un sospiro, rinnovandosi in lei la ricordanza degli immaginati suoi terrori. — Che cosa avete, Violante, disse Bernabò, voi mi sembrate fuori dell'ordinario trista e meditabonda?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ora via, Lodovico, così tu tieni allegra la tua sposa? Ah figliuol mio, sentiresti forse il sangue di tuo padre? — Ah perdonate, sciamò Violante, non è Lodovico la cagione del mio dolore; egli non è che lo scopo della mia tenerezza!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma io non lo celerò. Questo funesto presagio che sembra minacciare i Visconti, questo presagio, mi dice il cuore che solo minaccia l’oggetto degli affetti più dolci di Violante, nata per essere infelice. In questo mentre era già vicino alla sua sposa Lodovico, ed egli prese su di sè l’assunto di porne l’animo in tranquillità.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Via, cara Violante, i vostri terrori non hanno fondamento. Non temevate voi, all’atto di darmi la mano, di farmi un dono che in breve tornato mi sarebbe funesto ; eppure, ecco che sono già varcato quattro anni che noi viviamo felici insieme, stretti da un nodo di amore; ed io mi sento più che mai vivace nelle vene la vita, sicchè spero con eguale felicità giungere all'età a cui giungerà il mio genitore. Su via, fatevi coraggio: sono indegni del nobile vostro animo terrori nati da circostanze che il solo volgo spaventano.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Se il fulmine guizzava sulla città, quale maraviglia se urlato abbia nelle eccelse torri di due non lontani palazzi, quello di S. Giovanni in Conca e quello di S. Giorgio ! — Certamente così la penso anch’io, disse Bernabò, e me ne rido dei fulmini finché si divertono coi merli delle mie torri. Ci vogliono anche di questi accidenti per dar pane ai muratori.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E per me, disse Rodolfo, io allorchè accadde quella grande rovina non mi sentii commosso nè più nè meno come se avessi udito il suono di un flauto: le mie arterie non raddoppiarono una sola pulsazione : che cosa sarebbe la vita se l’uomo si lasciasse prendere dal terrore della morte? verrà quando vorrà; intanto godiamo i fiori che ci presenta la natura. Bernabò Visconti, nell’udire esclamazioni tanto conformi ai passati suoi sentimenti, diede in uno scoppio di risa : quindi si volse verso Donina Porri, che gli strinse la mano che ad essa porgeva, e le disse:— Via Donina, mena teco la povera Violante nel giardino del palazzo dell'Arengo; distraila, ricreala; povera giovine, sente il sangue del padre e del fratello che furono impastati di terrore!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E, poichè Donina e Violante si furono dilungate, il vecchio proseguì: — Così è, io sospetterei quasi di mia madre quando penso alla diversità di temperamento che fu tra me e mio fratello; ma più ancora tra i suoi figliuoli. Galeazzo fratel mio era timido, è vero; ma il povero diavolo era malaticcio, e quando il malanno si ha addosso, confesso che l'ardore e l'ardire danno luogo alla debolezza ed ai timori; ma questa povera Violante tua, Lodovico, e quel balordo del Conte di Virtù, sono di una timidezza strana ed eccessiva. — Ma Violante è altrettanto tenera e virtuosa, disse Lodovico; che del fratello suo chi può conoscere a fondo il carattere?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Chi può conoscere a fondo il carattere? replicò Bernabò; io te lo farò conoscere. Il cervello del povero conte a grandi passi si incammina verso il mondo della Luna.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Prima tutto fasto. Vi ricorda delle feste che ebbero luogo in occasione che Violante sposò Lionello duca di Chiaranza? Allora il giovine Conte di Virtù con trenta Militi e trenta scudieri, tutti vestiti alla stessa foggia, sopra grandi destrieri, facea ostentazione di un lusso non più veduto.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Dal lusso passò all'amore delle armi, e morta Isabella di Francia sua moglie, nel 1373 si pose a capo delle armate, e fece un po' di bene e un po' di male. Ma fin qui, pazienza! Il bello è vederlo dopo la morte del padre.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Prima tutto affari di Stato, vuole che i sudditi lo benedicano, ed abbiano a dire di essere, sotto lui, passati in paradiso; poi tutto scienze e lettere, i soli dotti hanno accesso a lui, nè so perchè sposasse mia figlia Caterina che certo non ebbe la laurea nella sua università! Ma il cervello del buon giovine cominciava a dar di volta, ed ora eccolo diventato il più vile e pusillanime del mondo. Se deve uscir di casa, bisogna che sia accompagnata da numerose guardie, come se passasse nel mezzo di un campo nemico.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ah! ah! ah!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Che ne dici di Medicina? — A me non sembra vero, disse Medicina, e comincio ad aver timore vi si asconda dell'arcano. Chi bene conosce il Conte di Virtù, sa quanto sia per natura dissimulatore.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Io non dimenticherò mai la soperchiera che usò a Secondotto Marchese di Monferrato: gli avea pur data in moglie Violante sua sorella, in pegno di pace ed amistade, ed essendosi ribellato Asti al Marchese, costui, ricorso al cognato per avere in esso un valido mediatore, ottiene che egli si porti in quella città per richiamarla al dovere. Ora che fa il bravo Conte di Virtù? Invece di adoperarsi per il Marchese, si adopera per sè stesso; persuade gli Astigiani a sottomettersi nuovamente a Secondotto, ma a patto che il Conte eleggesse il Podestà di quella città, il castellano ed i ministri, insomma che il grazioso Conte ne fosse sovrano; e torna al Marchese Secondotto per recargli una sì bella notizia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Secondotto dà nelle furie, ma, ella è tutt’una: l’impetuoso Secondotto non avrebbe lasciato di vendicarsi; ma non gliene lasciò il tempo la morte. Ora di un uomo sì astuto, per me giudico, vi sarà sempre a dubitare; e temo che questa sua ora del tutta strana condotta possa essere un novello trabocchetto. — Come fa il gatto allorché tende insidie al povero topo ?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","si finge addormentato ; la più mansueta bestia del mondo. Ma viene poi il destro, e con un salto egli fassi una preda. — Uh, Medicina, disse Bernabò, dove diavolo mi vai col topo e col gatto e mio nipote!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Vorresti tu che io fossi il topo, e il gatto il Conte di Virtù? Sai tu che a topi della mia natura, mai gatto al mondo ha potuto vantarsi di porvi sopra le ugne ? Era ben più a temere del Conte il Pontefice , ma io non l'ho temuto: era ben più a temere l'Imperadore, cogli Scaligeri, i Carraresi , i Gonzaga , gli Estensi e i Veneziani, ma non è riuscito a nulla.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","D'altra parte mio nipote ha una grande paura in corpo di me, chi ne può dubitare ? Non hai veduto ? gli avea data in isposa la mia figlia Caterina; non gli bastò : che non fece per far accondiscendere la sorella a dar la mano a Lodovico?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Quindi, come ora stassi queto! Allorché due mesi fa io conclusi con Antonio della Scala lo sposalizio di questo fanciulletto qua (ed accarezzava Mastino) , e in quella occasione restituii i Castelli che io teneva sul Veronese a quel Signore , alcuni di que’ castelli erano pure in deposito nelle mani del Conte di Virtù, ed io gli cedetti nonostante. Ora, quale rimostranza mai facea il Conte?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Se ne stette queto; mandò a far congratulazioni per lo sposalizio; e mai non lascia occasione per ripetermi che ogni cosa che piace a me piace a lui , e che in tutto da me intende dipendere , rispettando troppo in me il fratello di suo padre. — Ma, replicò Medicina, egli per altro accresce ogni giorno il numero de suoi stipendiati , e si è cinto di valorosi Capitani. — Lascialo fare, replicò Bernabò, che egli gitterà il suo danaro, e non farà mai nulla: oh che la lepre mai non darassi ad inseguire il segugio , nè l oca selvatica il falcone.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Che ne dite miei figliuoli? — Se io una volta sola pensassi a pormi in guardia di Giovan Galeazzo, disse Rodolfo , io mi crederei indegno di più montare un cavallo , o sguainare una spada. — Nostro cugino, disse Lodovico, ci è troppo stretto di sangue per diventare nostro nemico.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E d'altra parte, non sta sempre al suo fianco una nostra sorella? Se ombra di pericolo vi fosse ella non mancherebbe di darcene avviso. Caterina non potrebbe tradire il sangue suo; e se il Conte di Virtù fosse un ambizioso le lagrime di Caterina gli impedirebbero di calcare una iniqua strada.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Io credo , replicò Medicina , che quell' anima cupa troppo sia avvolta da un denso velo per essere conosciuta da una donna! Ma egli arma continuamente . Al diavolo i tuoi armamenti , replicò Bernabò, tu hai una gran paura dell'armi , Medicina: con questo tuo coraggio tu saresti più degno di figurare al fianco del Conte di Virtù che non a quelle di Bernabò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Io però non tremai quando era al vostro fianco, allorchè combatteste contro i ribelli della Valle di S. Martino. — Sì sì, è vero, disse Bernabò ; e non lo dissi che per ischerzare.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Anzi, Medicina, per mostrarli che io stimo i tuoi consigli, voglio mandare alcuno a spiare gli andamenti di mio nipote. Chi parti che scegliere io dovrei? — Uberto Visconti, replicò Medicina; l'accortezza di quel signore è la sola che io possa credere tanto penetrativa da leggere una parola di verità, se mascherati sono, nei volli di Gian Galeazzo , e de' misteriosi suoi ministri.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Or bene , replicò Bernabò , manderò alcuno a Sesto ove ora sta il nostro Uberto colla sua novella sposa: lo staccheremo dagli amplessi della sua vaga Isabella, e lo manderemo a spiare i pensieri del Signor di Pavia. — Padre, disse Rodolfo, io conto fare una cavalcata ; andrò io a Sesto ad esporre ad Uberto la vostra volontà. — Io vi seguirò Rodolfo, disse Lancellotto ; e i due giovani scomparvero dalla presenza di Bernabò, che alzossi anch’egli e ritirossi nell’interno del suo palazzo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Bella Gelcossa tu l’amor di mille Fosti vivendo ; ma Landergo solo Fu l’amor tuo. Ossian. Uberto Visconti, uomo di spirito assai svegliato e molto ingegno , era del sangue medesimo de’ Visconti dominatori della ;Lombardia, e precisamente era figliuolo di quel Leodrisio che dopo di aver cospirato , insieme col cugin Marco, alla caduta di Galeazzo I Visconti ; sotto Azzone tentò impadronirsi dello Stato, ed imprigionato, avendo dall’Arcivescovo Giovanni ottenuta la libertà ed il perdono, riscattò le sue colpe col prestare in occasioni importanti il suo braccio in favore dei Signori di Milano , e singolarmente nel 1356 allorchè con una vittoria tutta dovuta alla sua sagacità ruppe l’esercito della Lega formidabile che allora si era unita a danno de’ due Fratelli.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","L’arcivescovo Giovanni Visconti che avea concessa al padre la libertà, assai ne dilesse il figliuolo Uberto; e, conoscendo in lui spiriti svegliati e molto ingegno, di molti onori lo ricolmava sebbene giovinissimo , lo ammetteva ai dotti circoli in cui si compiaceva quel buon arcivescovo di figurare egli stesso e ne' quali luminosa comparsa facea quel bellissimo ingegno di Francesco Petrarca che vivente Giovanni e buon tratto dopo sotto i suoi successori lece in Milano sua dimora, ed allorchè il buon prelato venne a morire non lasciò di raccomandare ai tre suoi Nipoti quel giovinetto che tanto prometteva , non meno che il padre di lui, Leodrisio, il cui valore infatti tanto giovò nella campagna che di sopra abbiamo accennato. Ma poco necessarie erano le raccomandazioni dell’arcivescovo. Bernabò di già amava assai Leodrisio, come colui che spiriti guerrieri avea e bollente ingegno, ed in ciò al suo conforme; e pure assai avea caro Uberto, siccome giovine spiritoso, gajo , e di sagge vedute, il quale, essendogli statò di sovente compagno nelle cacce, in progresso di tempo, come di già era suo amico , fece suo consigliere.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Bernabò, siccome il lettore ormai deve sapere, fin dal principio del suo governo, sebbene amico della giustizia, tendeva assai avidamente al dispotismo ; egli conoscere non volea poteri a sè superiori o lottanti ; a mala pena sottomettevasi alle formalità di radunare il Generale Consiglio per l'approvazione delle nuove leggi; quindi ripugnava adunarlo per consigliarsi con esso negli affari che da lui poteano dipendere, e poco ancora piaceagli il numeroso Consiglio privato di cui si erano cinti i due suoi antecessori Luchino e Giovanni. Ancora Bernabò non amava lo splendore, se non in alcune particolari circostanze, e quando mostravasi in pubblico; era tutto caccia, quindi la sua rozzezza facea sì che poche persone gli talentassero : e veramente pochi anche avranno avuto gran genio ad avvicinarsi a quel bestione, che quando si metteva in collera era terribile, e capace de' più scellerati eccessi. I conviti che piacevano a Luchino e all'Arcivescovo, ai quali un gran numero di persone distinte aveano parte, furono sbanditi dal palazzo di Bernabò: egli non si occupava che di procurarsi i più bei cani, e loro fabbricare un vasto canile quasi unito al suo palazzo, e detto la Casa de' Cani, di cui il nome ancora si conserva nelle vicinanze di S. Giovanni in Conca, e quelle poche persone che pure gli erano necessarie per consigliarsi ne’ casi in cui dubbio egli si trovasse, giacchè Bernabò era assai rozzo in ogni genere di cognizioni, se ne eccettui un poco la parte legale, essendo mezzanamente perito ne’ Decretali, questi suoi Consiglieri erano tutti gente di lieto umore, amanti della caccia, stati già prima amici del Principe, nè erano più che cinque individui, fra i quali era il nostro Uberto che era il più giovine: questi cinque consiglieri soli udiva Bernabò, e se li tenea volontieri seco: anzi, per buona serie d’anni, sempre li volle alla propria tavola, e viveva con essi con tutta la famigliarità.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Di questi, due o tre saranno stati persone da poco, e probabilmente viziose non meno del principe a cui servivano, mentre l’autore degli Annali Milanesi parla chiaro , e dice che Bernabò sempre ebbe a noja le persone scienziate, e non piaceasi che della compagnia di uomini da nulla, infami ancora ed omicida, insomma della canaglia. Ma non ostante sul principio del suo governo non era così precipitato nell’abisso in cui lo traevano le sue perverse inclinazioni, e procurando di ben governare i suoi sudditi gli rendeva anche contenti. Quindi Uberto, giovine spiritoso sì ma nemico della crudeltà, gli andava a grado siccome compagno lieto, e nel tempo stesso saggissimo consigliere ; mentre ne’ suoi consigli sempre spiegava tale sagacità e penetrazione che non poteva lasciare di ammirarlo lo stesso Bernabò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nel 1364 morì il vecchio Leodrisio Visconti, ed Uberto si trovò al possesso di tutte le paterne sostanze, che non poche furono insieme colle proprie. Ricco trovandosi egli, di lì ad alcuni anni, vedendo la natura di Bernabò peggiorare ogni di più, vedendolo ogni dì più farsi despota e bestiale, più volte fu tentato di ritirarsi dalla sua corte per non esser creduto complice de' suoi delitti ; ma ne lo distornava Regina della Scala, la saggia moglie di quel principe feroce; la quale pregavalo, per amore dell’umanità, di non abbandonare il marito sul quale egli pure serbava qualche ascendente; ed il buon Uberto, di cuor retto, a tali preghiere si lasciava vincere, e un argine sempre, sebbene in modo che Bernabò non se ne accorgesse, metter tentando a quell’inpetuoso torrente della sua furia, cercava di minorarne le funeste conseguenze. Alcuna volta però Bernabò avvedevasi dell’arte, sebbene finissima, di Uberto ; e negli eccessi della sua collera lui pure minacciava forsennatamente; ma cessato quella, per Uberto non avea castighi.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Castighi dico io? meritava forse castighi chi esponevasi ad esser martire dell’amore dell’umanità ! Non avea cuore, dirò, quell'uomo bestiale di sagrificare una persona con cui lo stringeva il forte vincolo del sangue e dell’amicizia.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma poichè Regina della Scala passò a ricevere il premio di sue virtù in migliore vita, essendosi in Bernabò, col dolore di quella perdita, ancora esaltato le altre sue forti passioni, ed essendo passato ad atti orribili di crudeltà, Uberto finalmente, vedendo ancora sè stesso impossente a trattenere la furia di quel vecchio orgoglioso e crudele, pensò che rimanere più oltre al fianco di lui era come rendersi colpevole di quegli non più uditi eccessi di cui il principe si turpava, e da cui invano egli cercava distornarlo ; quindi, sotto colore della sua crescente età, e di voler pensare a darsi buon tempo, e passare nell’indipendenza gli ultimi anni della sua vita, dalla corte si licenziò. Bernabò, che, nel suo dolore per la perdita della sua cara compagna Regina, sentiva noja di tutti, senza esitare gli accordò quel congedo, e proseguì nello sfogare i suoi furori con atti ben degni del più crudele tiranno. Uberto , liberato da quelle dure catene che alla corte lo inceppavano, ritirossi ad un suo Castello o per meglio dire palazzo nel villaggio di Sesto, a poca distanza di Milano sulla via che a Monza conduce : quivi passava il suo tempo nelle innocenti cure de’ campi e della caccia, e nella compagnia di pochi amici che seco tenea, e di altri Nobili cittadini che in que’ tempi tristi, la città lasciando, pur preferivano menare la vita loro nelle loro terre.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Perchè poi la pietà sbandita dal cuore del rozzo Bernabò giammai stata nol era da quello del nobile Uberto , egli fra gli altri buona parte delle ore sue passava a Crescenzago nella casa di Agnese Mongardo , vedova di Anichino già suo amico, e valoroso capitano, che più di una fiata avea reso importanti servigi a Bernabò Visconti. Ma i servigi del padre non aveano potuto ottenere il perdono pel figliuolo. Anichino era morto nell’anno antecedente, allorchè venuto il Conte di Savoja a porre il suo campo a Vimercato, molti nobili favorirono i suoi progressi e gli mandarono vettovaglie, quali per timore, quali perchè stanchi del governo di Bernabò volontieri ne avrebbero veduto la caduta.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ciò avvenne nel 1373. Ma poichè il Conte alla fine si vide costretto, per un morbo entrato nel suo esercito, a lasciare il Milanese, tutti que’ Nobili che prestato gli aveano favore si videro in cattivo stato, e dovettero, spinti in esiglio, abbandonare la patria. Di tal numero fu il giovinetto Marco Mongardo, di cui furono confiscate le sostanze; e la madre di lui e la sorella sua Isabella non lasciarono mai di deplorarne la perdita.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nel 1384, anno in cui morì Regina moglie di Bernabò ed in cui Uberto lasciò la Corte, la giovine Isabella toccava il suo ventiqual-tresim’anno. La dolcezza spirava dalla sua fronte, gli occhi suoi cerulei erano quelli dell’ingenuità. La sua statura non elevavasi a quella di una Giunone, ma piuttosto a quella avvicinavasi di un’Ebe: ben fatte erano le sue membra, dilicato il suo colorito: le sue bionde ed abbondanti chiome, leggiadramente annodate, aveano lo splendore dell’oro; e le ansila che la fronte le adombravano, scendendo profuse, incantevolmente davano spicco alla bianchezza della fronte, del suo collo, e del seno, al cui confronto venia meno lo splendore dell'avorio.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Le grazie in somma aveano prodigato alla giovine figlia di Anichino i loro favori, gli amori d'intorno le scherzavano ; sicchè il nostro buon Uberto, coi suoi quaranta anni varcati, non le fu sì tosto intorno che sentì fortemente ferirsi il cuore, e desiderò, per la prima volta, di aver di dieci anni meno cariche le spalle per poter aspirare al prezioso acquisto della mano da tanti già desiderata della leggiadra quanto modesta giovinetta. Ma quanto egli era lontano dal credere che i voti suoi sarebbero stati in breve compili ! Rozza in que’ tempi era la gioventù, di ordinario.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Regnando quel vandalo di Bernabò, le armi sole erano tenute in pregio, ed i frequenti torneamenti e le cacce erano i diletti preferiti della Nobiltà, che foggiasi sempre dietro il modello del principe. Gli scienziati a Bernabò davan ombra, fossero ecclesiastici fossero secolari, e trovava egli il mezzo di far loro abbandonare la città ; quindi i germi di coltura sparsi dal buon Azzone, da Luchino e dall’Arcivescovo Giovanni, siccome la buona semente della parabola, soffocati rimanevano dalle spine di cui cingevali il fiero principe di quelli geloso. Poca impressione adunque faceano sulla gentile e meditabonda Isabella i rozzi vanti de’ giovani che in vario tempo aspirarono alla sua mano.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il suo cuore avea bisogno di tenerezza, e coloro non sapeano tributarle omaggi che spiegando un suo colore in una giostra, o recandole il frutto della loro caccia, o punendo con sanguinose risse i loro rivali. Inoltre la vita solitaria che essa conduceva a pochi dava adito di avvicinarsele ; e se potè farlo Uberto, fu per l'antica amicizia che lo stringeva col di lei padre. Quando adunque il colto Uberto, il cui animo si era tanto ingentilito nel conversare con quel grande filosofo pensatore di Francesco Petrarca maestro di gentilezza e di dilicati sentimenti, quando Uberto alla giovinetta dimostrando con mille cure l’affezion sua, a lei mostrava quanto nobile avesse l’anima ed elevati gli affetti, egli stupì egli stesso nel vedere la bellissima figlia di Anichino compresa di un’ amorosa ammirazione per la squisitezza de’ suoi sentimenti; e quindi in lui cominciando un germe di speranza, questo tanto crebbe che alla fine si fece ardito di domandare della virtuosa giovine la mano.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","La madre di questa già era di molto avanzata nella età, e malaticcia: non troppo pingue era il patrimonio lasciato ai figli da Anichino: Agnese Montgardo incoraggiò la figlia Isabella ad accettare la mano del savio Uberto , e le mostrò la necessità di scegliersi una protezione a cui attenersi in un caso che ella, siccome le leggi incontrastabili della natura comandavano, le mancasse. Isabella stette alquanto sopra sè sospesa; ma finalmente, pensando che la gentilezza di Uberto, e la sua buona e vigorosa complessione, non disgiunta da nobili forme, ben valea la brutale bravura della rozza gioventù, immersa in molti vizi, e soprattutto nella dissolutezza e nel mal costume allora generali, annuì alle istanze dell'amante il cui crine già cospergevasi di brine, e colla sua mano fece felice il buon Visconti; ed anzi non tardò molto a verificarsi che anche a sè stessa, cosi facendo, bene provveduto aveva, poichè poco dopo le nozze venne a mancar Agnese, cui le precedenti malattie aveano avvisato del vicino suo fine. Ora egli era con questa sua novella sposa che Uberto passava lietamente i suoi giorni, tutto pieno della dolce speranza di potere, quando che fosse, essere chiamato padre, e vedere in una cara figliuolanza rinascere sè stesso, e rivivere collegandosi colla più lontana posterità.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E piacquer molto all'appetito mio I suoi begli occhi e la polita guancia; Ma non lasciai fermarvisi il desio, Chè l’amor senza speme è sogno e ciancia. Arisoto C. XXV. Giunti i due figli di Bernabò al Castello di Uberto, lui trovarono per caso assente, e, bene accolti dalla vaga Isabella sua sposa, ad essa esposero l'oggetto di loro venuta, e dopo di aver tacitamente ammirato la bellezza della compagna dell' antico consigliere del padre loro, e con essa alcun tempo essersi intrattenuti, presero commiato, e si disposero a far ritorno alla città, ove sapevano di essere attesi dal padre.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Lungi dal suo costume, Rodolfo, che nel venire piacevolmente in licenziosi discorsi si , era trattenuto col fratello bastardo, ora, tacitamente per l unga pezza procedendo, sembrava occupato da un grave pensiero. Lancellotto lo seguiva, ed egli pure sembrava o di aver di che intrattenersi fra sè stesso , o per rispetto non volere interrompere il maggior fratello, a cui di quando in quando alzava gli occhi: i loro cavalli procedevano passo passo, e sembravano partecipare della malinconia de' loro signori. Ma quel silenzio parve alfin gravoso al più giovine dei due cavalieri, e Lancellotto rivolto al fratello gli disse: — E così, Rodolfo, che vi pare dell’uccello che ora visto abbiamo nella gabbia di Uberto?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Voi pensate a quello senz’altro: parvi egli che io colga nel segno? — Eh non è tanto difficile il cogliervi : si sa ove mirino i pensieri di un giovine facile a tributare omaggi alla bellezza. — O quoties et quae nobis Galatea locuta est!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Andate al diavolo col vostro latino, Lancellotto; possibile che alla vostra età non abbiate ancora dimenticate queste pedanterie ! — Io voglio dire, Rodolfo, che quella voce di flauto si fa sentire diabolicamente anche nel mio cuore; e credo che assai più facciasi sentire nel vostro , disse Lancellotto avvicinando il suo cavallo a quello del fratello. — Quest’è ben vero !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","replicò l’altro, e quanto più saggia mostrossi, tanto più mi piacque ! Quale anima in quegli occhi, quale modestia in quella fronte, quanti modi ! quanta sagacità ne' suoi detti !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E queste perle hanno da cadere in possesso ad un uomo i cui capegli già sono misti di argento ! — Eh , Rodolfo , gli uomini maturi non ne posseggono il cuore. — Rodolfo volse lo sguardo misteriosamente in viso al fratello, e melanconicamente atteggiò la bocca ad un sorriso maligno.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Lancellotto proseguì : — Ora, sapete come va il mondo; e i frutti dell’amore non sono meno belli e appetitosi perchè l’albero sia macchiato alle radici; e voi ne vedete in me stesso l’esempio? — Ah Lancellotto; non sono tutte le stesso ! Vi sono ancora bellezze altere le quali resistono alle attrattive che smuovono il maggior numero del loro sesso, non mai difficile a secondare i desiderj di un grande.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Storia antica, Storia antica; non è così nella Storia moderna ! — Voi siete ben giovine Lancellotlo , e volete pretendere di dettare su tal proposito? — lo, nascendo, ho portalo meco apertamente il marchio di questa verità : non vi parrà quindi strano che io con calore la sostenga.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Sapete voi che assai mi incoraggiate? Sì, sì, Rodolfo, fate cuore: sono tutte le donne di quella stessa costa di Adamo, e, come lo fu la prima, tutte sono arrendevoli alle lusinghe del serpente! — Io ne voglio fare l’esperienza adunque, disse Rodolfo ; io ne vo tentare la prova.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Sì, ve lo confesso, la vista di quella donna mi ha fatto girare il cervello. Non mai io mi sentii tanto acceso nella mia passione, non mai mi sentii più invaso di quell’ardore che mi annunzia che nelle mie vene scorre il sangue del padre mio, quanto nel vedere quella rara bellezza; e vi confesso che se l’onestà de’ suoi modi non me lo avesse imperiosamente vietato, io ben tosto a lei avrei favellato d’amore. Fu la prima volta che io mi trovai inceppato innanzi ad una donna; e fu la prima volta che io mi lasciai persuadere che verità esser potesse non tutti gli individui di quel sesso essere della tempra stessa!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ed affè che, pensandoci, ancora assai temo di ingannarmi credendo diversamente : gli occhi suoi troppo comandavano gli onesti pensieri; la sua fronte troppo tranquilla era, i suoi ragionamenti troppo verecondi e modesti. Sì, a lei pensando, io ancora mi persuado che se io le parlerò d'amore , sarà indarno. — Eh che avete troppo bassa idea del vostro merito !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Questo poi no, Lancellotto, questo poi no: oh se sapesti quante conquiste han resi celebri i miei galanti trionfi, non parleresti così! Perchè rifiutai io sempre vincoli e catene? appunto perchè non mi mancavano belle rose da cogliere ne’ campi altrui.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E a questa voi dunque non ardirete stendere la mano temendone una puntura. Siete bene voi poco coraggioso se una tale impresa vi sbigottisce! — L’impresa dunque vi par ella tentabile?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Io non ne dubito, in nome di Lancellotto e di tutti i cavalieri della tavola rotonda; e scommetterei anche che riporterete nuovo trionfo. — Or via io mi ci proverò: l’occasione sarà opportuna se Uberto partirà per Pavia. — Certamente; e se voi lasciaste il campo scoperto, sarebbe possibile che in esso facesse una delle sue campagne il bravo Lancellotto.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— No, il campo non vi sarà ceduto per viltà. Avete ragione: non dee temere di buon successo un figlio di Bernabò, quando il padre suo fino a venti tele tesseva nello stesso tempo. — Si, ed una di queste tele è appunto il prode Lancellotto, che lo ringrazia di avergli data una buona complessione atta a fargli calcare per buona pezza la stessa strada.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Così ragionando fra di loro proseguivano i due dissoluti giovani il loro cammino, e giungevano alla Corte di Bernabò per essere testimonii di una scena che meritava la loro attenzione. Slavasi Bernabò nella più splendida delle sue terrene sale ; da un lato avea Donina sua moglie, dall’ altro Lodovico suo terzogenito e il lepido Medicina , allorchè entrando nella sala Rodolfo e Lancellolto, li invitò a fermarsi ed a sedere, per udire le notizie che del nipote Gian-Galeazzo dovea allor allora recargli Jacopo del Verme di recente giunto da Pavia, d'onde era venuto, mandato dal suo signore per complimentare Bernabò. Gli ordini già erano stati dati per ammetterlo nella sala ; nè tardò infatti che qualche minuto il messo a comparire.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Jacopo del Verme, uscito da nobile ed illustre famiglia, avea grave portamento, vantaggiosa statura , lineamenti maestosi sì ma un po’ duri e severi, e mostrava toccate allora il primo gradino della virilità, sebbene, il suo grave contegno fosse piuttosto di uomo che è presso a toccare la vecchiaja. L’abito che egli vestiva era assai ricco, ma non splendido: egli portava un giustacuore di panno azzurro che scendevagli fino al ginocchio, i panni di gamba erano del medesimo colore, ma tanto il giustacuore come il restante dell’abito erano adorni di ricami in oro ; ed una preziosa collana pendeagli dal collo e sosteneva una croce che nel mezzo del petto fiammeggiava di carbonchi preziosi. Le nere sue chiome scendevano, non ondeggianti nè volte in anella naturali, fino alla metà del nudo collo; ed una corta barba gli copriva il mento rammentando l’antica usanza che ora ormai si era bandita; le forme di questo personaggio, insomma, erano virili, ben complesse, e piene di una grave e severa dignità, che quasi mostrava la durezza.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Fu il primo Bernabò a volgergli la parola: — Ebbene Jacopo, che ci recate? come sta il nostro caro nipote, come sta la mia diletta figlia? — Signore, vostro nipote e vostra figlia staranno assai bene allorchè io loro avrò recata la sicura novella che nessun sinistro è a voi accaduto.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Una funesta voce si ora sparsa in Pavia che il fulmine avea, spaventandovi, alterata la vostra salute; e sovra ogni dire inquieto ne era il Magnifico mio Signore, che non lascia di far replicate preghiere al Ciclo perchè conservi la vita vostra, che tanto gli è cara, anzi necessaria. — Ringrazio, ringrazio mio nipote delle sue preghiere; e nel tempo stesso ringrazio, sì ringrazio anche il fulmine che tanta gente mi ha mandato a mostrarmi la loro benevolenza. Vedete!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Lodovico, anch’egli e Violante sua sposa sono per tal motivo a me venuti da Cremona; ed aspetto in breve da Parma anche il mio Carlo. Questo fulmine, che non ha fatto che rovinare non so quanti merli di uno de’ torracchioni del mio palazzo, e che peggio non fece in quello di Rodolfo, mi sarebbe stato anche più prezioso se mi avesse procurato il bene di vedere il mio nipote e genero, colla mia cara figlia Caterina. — Ma via, sedete, Jacopo, sedete e datemi di essi ampie notizie; e cominciamo dal Conte.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Che vita fa il bravo Conte di Virtù? Jacopo del Verme ringraziò Bernabò della bontà sua, e sedendo disse: — Illustre signore, il Signor mio non conduce una vita troppo amena: egli pensa, giustamente, alla fugacità degli umani diletti, e ricusando i piaceri che i terreni tesori procacciano, pensa solo a fare ampio acquisto di quelli che sono più preziosi perchè formano la felicità di una vita più durevole, più felice, anzi eterna e senza lega di alcun male. — Gran buon giovine ; gran buon giovine che è questo mio nipote : ed io spero che le sue buone opere riscatteranno parte ancora de’ miei peccati o di quelli di alcuno de’ miei figli ( e diede un’occhiata maligna a Rodolfo e a Lancellotto ) !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Oh veramente il Conte di Virtù fa vergogna allo zio ! Egli dai sudditi poco esige, egli rispetta le immunità del Clero, egli non pensa che ai tesori dell’altra vita! E Caterina mia come sta?Come si adatta alla vita quasi claustrale del marito?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Illustrissimo signore, l’Illustre Contessa assai bene sta di salute, e non manca di onesti passatempi; essa si gode di spaziar spesso nel magnifico parco unito al Castello; e, poichè ebbe un frutto desiderato dell’amor suo, della vita per lei raddoppiaronsi le attrattive: del resto essa pure assiste a tutte le solenni feste della Chiesa; ed ha un nobile corteggio di matrone, fra le quali in lieti ragionamenti passa parte di quel tempo che il marito consacra a una severa pietà. — Ma qui è voce che grandi armamenti si facciano in Pavia : quale, Jacopo, quale ne è il motivo? Come mai stanno insieme la croce e le armi?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Strana cosa non è, o Signore, che la fama ingrandisca le cose che riferisce. Egli è vero che in Pavia si sono assoldate alcune lance dal Conte di Virtù; ma non oltrepassano in tutto questi novelli stipendiati i dugento uomini a cavallo. Il Conte di Virtù, lieto di aver dalla moglie avuto in una bambina un caro frutto d’amore, rammaricandosi che ogni prole maschile a lui dalla morte sia stata rapita, sarebbe desideroso di fare un pellegrinaggio al Sacro monte di Varese, e visitare quella Chiesa di Nostra Donna, per ivi con pie offerte e preghiere impetrare un figlio che erede essere possa del suo stato.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Or per questo viaggio, gli vanno insinuando i suoi sudditi che necessaria sia una buona scorta di gente, per assicurare la preziosa sua persona. Ecco il motivo per cui da esso si è fatto qualche armamento, che veramente non meritava di essere recato alle vostre orecchie. — Dunque noi vedremo il Conte di Virtù in breve in Milano?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Bravo ! ne ho piacere! Davvero che con piacere io abbraccerò mio nipote, dal quale spero non sarà disgiunta mia figlia Caterina !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Signore, tale è il desiderio vivissimo anche del Conte, del Signor mio; ma questi suoi voti forse non si effettueranno. — E perchè no : e perchè no, si affrettò di interromperlo Bernabò : Passera da Milano il Conte di Virtù senza abbracciare suo suocero! — lo non lo so; ma il viaggio è ancora incerto, e non si è poi mai parlato di entrare in questa città .","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E perché, Jacopo, perchè? Non ne è egli il signore come ne son io? non sono in suo potere tre delle sci Porte, come tre sono in poter mio?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","non è in sue mani la fortezza di Porta Giovia, e quella della Porta Vercellina? — Perchè, non verrà egli in Milano: teme egli forse? teme forse di me?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Se così fosse egli non mi conosce! Io sono del tutto suo amico, e se egli passerà da Milano, io andrò, io stesso, a incontrarlo ed abbracciarlo. — Signore, voi potete appena immaginare quale sarebbe il piacere del Conte nello stringervi al seno.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Del resto, di grazia, scusate se egli talora dà indizii di vani timori: voi lo sapete che ne mostra anche i Pavia nel mezzo di una popolazione da cui egli, dirlo posso francamente, è adorato. — Eh lo so, lo so: e lo scuso ben di cuore. Chi può vincere il temperamento che diedegli la natura!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Tutti hanno i loro difetti. A me rimprovereranno l'impeto ed il fervore; al Conte il dubbio e la fredda e sospettosa timidezza. Ma il Conte mi mostrò molti segni di affetto, ed io debbo ricontraccambiarlo, e di cuore lo faccio !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Quanto all'affetto che vi porta il nipote vostro, Illustre Signore, credetemelo, è grande, e ve ne darà continue prove. — Io non ne dubito, del Verme, io non ne dubito: Va pure, torna a lui; e digli che se passerà da Milano per recarsi a Varese, io sarò ad incontrarlo. Ma si affretti di porsi in viaggio.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","La stagione va avanzando; se ritarderà più oltre, i calori della siate ne lo sconsiglieranno ; e sarà bene che si affretti. — Ancora nulla è ben fermo; ma sembra che il Conte pensi a porsi in viaggio prima della metà di maggio prossimo: in ogni caso, egli ve ne renderà avvertito. — Ebbene, si ponga egli presto in Maggio, e potrà vedere ancora Lodovico mio figliuolo e suo cognato, che per alcuni giorni in Milano si trattiene: e se, bandendo la paura, si fermerà almeno qualche ora nel suo castello di Porta Giovia , quivi lo visiterà ancora la sorella sua Violante , che pure col marito nella città si trova.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Per bacco ! lo lo vedrò volentieri, anche per fare esperimento se sono da tanto da cacciargli dal capo questi suoi terrori. Il dal Verme qui si inchinò e soggiunse: — Signore, la mia ambasciata è terminata, ed io agogno ardentemente di recar senza indugi tante liete novelle al mio Signore, che impazientemente ed ansiosamente sta attendendomi.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Del Verme, replicò Bernabò, in breve la mia tavola sarà pronta: mi farete voi l'onore di fermarvi ad essa? — Signore, replicò l'altro, io vi ringrazio, nè ho espressioni che valgano a mostrarvi la mia riconoscenza; ma le prescrizioni del Conte . — Ebbene, ebbene : fate quello che vi talenta.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Voi volete partire? io ve ne do piena licenza. Si inchinò profondamente Jacopo del Verme, quindi si ritirò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Uscito dalla sala mormorò fra i denti: — Non sarà mai che si dica che io avea spezzato il pane alla sua mensa! — Egli montò a cavallo, seguito da alcune sue guardie portossi al Castello di Porta Giovia, collocato colà ove di altro più recente si veggono ancora i grandi avanzi; quindi, presa la strada di Pavia, recossi alla corte del Conte di Virtù per dargli parte dell'esito della sua missione. Partito il dal Verme, volsesi Bernabò a Medicina e gli disse : — Ora che ne dici di tutti i tuoi timori?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Essi si raddoppiano sempre più, rispose Medicina; io conosco questo dal Verme , egli è uomo ambizioso, e tutt'altro che pio; il suo linguaggio e certamente quello della simulazione; e panni che una grande trama si asconda sotto un velo sì misterioso come è quello che copre i veri motivi che fanno mascherare tanti volti in Pavia. Bernabò domandò allora a Rodolfo se Uberto fosse per giungere , ed udito che il suo comando di recarsi da lui gli era stato espresso, disse: — Ad ogni modo noi manderemo Uberto a Pavia ; ed egli spiegherà sicuramente queste lettere scritte in cifra. ..........e ragionando Di varie cose agevolava il calle, Eneide, L.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","VIII. Infatti la mattina seguente Uberto Visconti, istruito di quanto Bernabò intendeva che egli cercasse di mettere in chiaro, partiva accompagnato da un suo antico famiglio per Pavia; e Bernabò dopo di aver udita la messa nella vicina chiesa di S. Giovanni in Conca, a’ suoi figli volgevasi e loro diceva: — Figli miei, questa vita oziosa troppo mi annoja : già sono dieci giorni che io non riveggo i mici boschi di Cusago, e che lascio tranquillo il cignale nella sua macchia. Io sento che il mio sangue perde di giorno in giorno della sua effervescenza ; ma finchè esso riscalderà il cuore di Bernabò , io giammai non lascerò quel favorito mio trattenimento della caccia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Quanto ringiovinire io mi sento, quanto crescere agilità nelle membra, allorchè fra le selve io mi trovo, intracciando del zannuto animale in mezzo ad una numerosa muta di mastini, fra il suono dei corni, ed il romore degli scalpitanti cavalli! Orsù, che si sciolgano i cani , si mettano in sella i canattieri ; tutto sia in ordine per partire , dopo la colezione, per la nostra villa di Cusago. L’ordine di Bernabò fu immediatamente eseguito: un numero ragguardevole di canattieri portossi all’ergastolo dei cani attiguo al palazzo, ergastolo che, come dicemmo, chiama-vasi per la sua vastezza la Casa dei Cani: ed infatti ivi ne erano alcune centinaja di qualità diverse appropriate per ogni genere di caccia, mastini robusti, agili levrieri, bracchi di squisitissimo odorato: se ne scelsero parecchi di ogni specie : in breve il cortile del gran palazzo di S. Giovanni in Conca più non risuonò che dell’abbajare lieto dei cani che di gioja agitavansi e gittavan salti conoscendo che prendere doveano parte al divertimento prediletto del loro padrone, di voci de’ canattieri i quali si mettevano in ordine, del nitrire e scalpitare di cavalli, de’ comandi de' Capitani delle guardie che doveano scortare Bernabò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","In capo ad un ora poi, usciva dal suo palazzo il principe, accompagnato da' suoi figli Lodovico, Rodolfo e Lancellotto; veniva pure con esso il lepido Medicina, che sempre Bernabò voleva avere al suo fianco, e saliti sui loro cavalli che riccamente bardati da alcuni paggi loro erano condotti, partivano per la non lontana villa, prediletto soggiorno del vecchio Bernabò. Trascorrendo la città fino alla porta Ticinese, Bernabò procedendo coi due suoi figliuoli legittimi al fianco, seguito da vicino da Medicina e Lancellotto, quindi da un drappello di guardie, e dopo da un numero grande di servi, e canattieri che conducevano in lassa i loro cani; procedendo per la città Bernabò, affettava un contegno assai grave e severo; alta tenea la testa con orgoglio, torvo movea lo sguardo sui cittadini che al suo passare profondamente si inchinavano scoprendosi il capo; non movea il labbro per dire una sola parola ai giovani che compagni erano al suo fianco. La sua robusta e grossa corporatura acquistava maestà avvolta in ricchi abiti siccome allora era, vestendo un giustacuore purpureo quasi tutto coperto di ricami d'oro: un berretto pur rosso, insigne per preziosa gemma, copriva la calvizie del suo capo : il suo cavallo di razza milanese, grande e robusto, sembrava sentire il vantaggio di portare il Signore della città; procedeva maestosamente di passo, e la sua ricca bardatura, che splendea essa pure di porpora e di oro, dava spicco al bruno colore di quel robusto animale.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nè meno riccamente abbigliati erano Lodo-vico e Rodolfo, i quali innoltre, adorni di quella bellezza e grazia che è propria solo della gioventù, procedendo a' suoi fianchi, leggiadramente cavalcando davano maggiore spicco alla cupa maestà del vecchio padre. Meno riccamente vestiva Lancellotto, giovine per altro leggiadrissimo; ed assai modestamente Medicina; le guardie che venivano dietro rilucevano da capo a' piedi di forbitissimo acciaio. Di rosso erano vestiti i canattieri, i cui cavalli procedevano lentamente fra l’onda dei cani che da ogni parte s'aggiravano.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma poichè furono usciti dalla porta Ticinese, e Bernabò si fu messo su di una di quelle strade che a lui erano riserbate, e nelle quali penetrare sarebbe costata a un cittadino la vita, Bernabò, cangiando modi e deponendo la maestosa austerità, si abbandonò interamente a quella libertà che, quando era fra famigliari, gli era abituale. — Qua, Medicina, vieni avanti, e contaci qualche novità; qualche aneddoto della tua vita, o qualche istoria. — Facci ridere un poco, che ne ho bisogno; abbreviaci, narrandoci alcuna cosa, la noja del cammino.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Signore, disse Medicina, voi la mia vita e le sue particolarità ormai le conoscete; e un gran numero vi narrai di avventure che io ho udito contare, e di cui sono io stesso assai avido. La vena veramente comincia ad inaridire. — Io però ti farò un’osservazione, Medicina.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Tu non ci hai narrati finora che fatti che ti facevano onore , e spassi innocenti. Possibile che fra i peccati di tua gioventù alcuno non ve ne sia che possa del paro rallegrarci? La giustizia di Bernabò non sarà tale da non lasciarlo ridere sulle tue ribalderie ; e si sa che i pittori non sono migliori degli altri.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Medicina sorrise, e cosi a parlare cominciò. — Vi ringrazio, sig. Bernabò, della buona opinione che avete de’ fatti miei; ma da quell'uomo ingenuo che sono, vi voglio anche dire, che avete colto nel segno.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Or dunque, vi dirò oggi la ribalderia che ho usata in Sicilia a certo giovine signore trovandomi in bisogno di danaro per recarmi a Genova. Questo giovine signore era un ricco mercatante, ed avendo con me stretta qualche amicizia, un giorno mi narrò il grande suo affanno che aveva per essersi innamorato di una bella giovine , ed altrettanto onesta, a cui egli volentieri dato avrebbe la mano di sposo , se essa per lui non avesse continuamente mostrata freddezza ed anche avversione. Che non darei io, mi disse il povero innamorato, se io potessi alcuna cosa sapere almeno dell'esito delle mie assidue cure !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Signore, gli dissi io, la cosa non è tanto difficile come credete, ma due cose ci bisognano, danaro e segretezza. Il buon giovine allora con molti giuramenti mi protestava che di danaro me ne avrebbe dato in grande abbondanza, e che per la segretezza giammai non avrei avuto a lagnarmi di lui, se di quello che egli bramava fossi riuscito a compiacerlo; ed io che conosceva di quale pasta egli fosse, così proseguii : — Ebbene, sappiate che io assai sono perito in fatto di magìa, e che potrò di quello che voi bramate quando che sia compiacervi, se a mia disposizione voi potete porre almeno una ventina di fiorini d'oro, che mi sono necessarii per comperare alcune droghe che voglionsi ardere durante gli scongiuri. — Il giovine mi disse che innanzi sera il danaro recato egli mi avrebbe, e che quella notte, se a me fosse piaciuto, egli desiderato avrebbe di tentare l’impresa : e così fummo d'accordo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— È d’uopo che voi sappiate che ardendo nella notte certe spiritose sostanze con entrovi certi ingredienti avviene che alla vista illusa si trasformino in figure mostruose le persone che sono presenti, in modo da sbigottirne ogni uomo che abbia il più forte petto. Ora io avea due mariuoli di fattorini, e ad essi promessa buona mercede, mi accordai con essi che si preparassero in tal luogo a fare la parte di diavoli, saltando e facendo capriuole e smorfie che la virtù dell’ardente spirito reso avrebbe orribili. Posto poi le altre cose in ordine, essendo a me venuto il giovine innamorato, e messimi nelle mani i venti fiorini, io ne lo ammonii si guardasse però bene di manifestare a chi che si fosse quello che vedrebbe e udirebbe , mentre egli non era bello che avendolo io servito senza utile alcuno al mondo, avessi ad essere, come mago, un giorno inquisito; mentre con tutta la mia magia giammai lui male io aveva fatto ad uomo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli nuovamente giurava che taciuto avrebbe, ed io, poichè si fu fatta notte innoltrata, lo condussi fuori di Palermo fra certe rovine di un antica chiesa abbandonata, e quivi copertomi di una nera veste , acceco il fuoco e fatto intorno a noi due l'usato cerchio, sulla brace gittando lo spirito portentoso, e pronunziando certe parole strane di nessuno significato, saltarono dentro da alcune brecce nel diroccato tempio i due miei fattorini che si erano opportunamente alle braccia adattate tele dipinte a foggia di ali membranose, e faceano movimenti rapidi e mirabili, di che il giovine già prendea paura; ed io gli dicea:. Non abbiate timore che questi demonj interrogherò; e soggiungeva, or via diteci se questo giovine nell’amor suo sarà soddisfatto ; quindi volto al giovine domandai se questo era che egli intendesse domandare, ed egli tremando dicea che sì. Allora i miei due fattorini mi rispondeano che grande fortuna egli avrebbe in amore, e che il rigore si ammanserebbe della sua bella, e i suoi desiderj sarebbero di là a non molto soddisfatti.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— lo quindi, la fiamma eccitando, e raddoppiandosi lo spaventevole aspetto de’ destri giovinetti, al giovine volgendomi gli dicea: — Amico, siete voi ora soddisfatto? — Sì, rispondea quegli, ed altro non bramo che di essere lontano da questo terribil luogo. Allora io sorridendo gli dissi, che i diavoli avrei fatto partire; e pronuniando parole strane, i due miei fattorini tornarono ad uscire per le stesse brecce per le quali erano venuti, ed io dato lor tempo di allontanarsi, lasciava spegnersi la fiamma, e toltami di dosso la veste nera , ripiegato il supposto libro de' scongiuri, e deponendo la bacchetta, condussi il giovine alla sua casa; e presi da lui commiato, dicendogli che io intendeva di lasciare il giorno appresso Palermo, come feci in fatto; e fu allora che per mare passai a Genova, ove essendo rimasto alcuni anni, venni poscia a Milano, ove ebbi la fortuna di essere ammesso alla vostra Corte.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Scoppi di risa di Bernabò e de’ figliuoli interrompevano a quando a quando il racconto del lepido Medicina, siccome quelli che ben sapevano che egli era uomo da aver fatta ottimamente la sua parte, e che, animando, nel narrare i fatti suoi, i lineamenti caratteristici del suo volto, produceva ne’ riguardanti quel diletto che procura ne' minori uccelli il gufo, intorno al quale la schiera degli altri aligeri si sollazza. — Vedete figliuoli, soggiungea poi Bernabò, se io non ho ragione di non voler punire col fuoco coloro che passano per maghi o per streghe: la maggior parte sono o gente fanatica che hanno dato di volta al cervello, o truffatori; ma il diavolo ben poco in queste cose prende parte. — Ed in un’altra circostanza ancora io mi servii utilmente dell’abilità che voi in me conoscete di contraffare voci estranee, disse Medicina; e fu ultimamente a Genova.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","lo avea vissuto molti giorni su di un albergo, e perchè allora scarse mi giungevano le commissioni, poichè, io lo confesso, nella pittura, arte che il padre mio mi volle metter fra le mani, non fui mai troppo eccellente, io pensai di pagar l'oste con un artifizio, e, riserbandomi que’ pochi quattrini che adunati mi era, lasciare Genova e venire a Milano, ove sperava una fortuna migliore. Adunque io mi portai dall'oste e gli dissi: Messer Antonio (cosi il buon uomo si chiamava) io domani partirò; ma non intendo pagarvi un solo soldo del conto.— Perchè, signore? mi disse l’oste; crede ella che non vi sia la Giustizia in Genova per obbligar a pagare un cattivo debitore?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Io credo ci sia, gli risposi io; ma credo altresì che se io non sono morto di paura questa notte, tanti folletti sono venuti a prender possesso della mia camera, per quella paura stanimi bene di essere compensato, poichè tale affezione a’ nervi sento che me ne venne, che certo per molto tempo non potrò lavorare; e se voi bestialmente negherete compensarmi, io spargerò per tutta Genova il grido che la vostra locanda si è tramutata in un albergo di spiriti. — Il povero uomo restò stupefatto ; ma quindi , malizioso e sospettoso come sono quasi tutti i locandieri, mi disse: Il vostro pretesto non vi varrà; voi volete ciurmarmi. — No sull'onor mio, gli risposi io, e se non mi credete, Antonio, vi farò toccare con mano la verità: questa notte venite meco nella mia camera e gli spiriti fra di loro voi udrete favellare.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— L'oste allora, timoroso che ben vi fosse ne' detti miei verità, venne verso mezza notte meco nella mia camera, e spenti i lumi, di lì a qualche tempo io cominciai a far parlare come due folletti, quindi a farne intervenire un terzo, e stringendo la mano dell’oste che era meco, sentiva che al povero uomo tremava tutta la persona, e quindi pian piano meco conducendolo, e continuando a far dire qualche parola ai supposti spiriti, con lui venni fuori della camera e gli dissi : Udiste ora? — Il povero uomo gridò: — Io sono assassinato; che si fa ora, che si fa? — Ed io gli dissi: Se voi acconsentite di accordarmi il compenso che io vi chiesi per la sofferta paura, io vi dirò un buon rimedio che vi sgombri la camera e l’albergo da questa porcheria; e tacerò con ogni persona vivente l’accaduto.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","L’oste disse, che il doppio di quanto bramava dato mi avrebbe; ed io, promettendogli sulla mia fede di non dir nulla, avuto da lui il mio conto saldato, gli dissi, voi, messere, vi dovete comperare un bel corno, e porlo in qualche parte del vostro albergo che gli spiriti vorrebbero occupare ; tanto basterà per spaventarli e metterli in fuga: questo ho veduto con buon successo usare comunemente in Sicilia; e questo ed il mio silenzio salverai! la riputazione della vostra locanda. A buon conto poi, tenete chiusa la mia stanza per una settimana, quindi entratevi la notte, e state a udire se ancora si sentano favellii; e se più non s'odono scrivetemelo a Milano perchè sappia l’esito dell’insegnatovi processo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Così egli fece; e ricevetti poi lettera a Milano del buon uomo, che mi diceva che la locanda era liberata colla virtù di quel corno, che veramente, con un altro, stato sarebbe assai bene in testa a quel bue sì prodigioso. Anche questo racconto rallegrò non poco la nobile brigata, siccome quella che conosceva l’arte posseduta allora dal Medicina, e che ora viene detta de’ ventriloqui, la quale consiste nel saper colla voce contraffare dialoghi di persone che si fan sembrare o vicine o lontane, a piacimento, servendosi quando è d’uopo di parole che escludono le labbiali per non far apparire agli spettatori movimento alcuno della bocca. — Ora te ne voglio narrare una che è capitata a me, disse allora Bernabò, ed io stesso ho goduto mezzo mondo dello spavento di un balordo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Io mi trovava molti anni sono in Marignano nel mio castello, in cui allora molta parte dell’anno piaceami passare, poichè non ancora io mi era fabbricato quello di Cusago, che ora di preferenza amo abitare. — Era mio costume, cacciando, come ancora mi avviene qualche volta, innultrarmi ne’ boschi solo, lasciando i miei compagni, e talora mi accadeva smarrirmi, sicchè alla sera i miei donzelli e famigli faceano fuochi perchè potessi rimettermi sulla retta via. Ora uno di que' dì in cui mi era di assai dilungato, io mi trovai in un bosco sorpreso da una minuta pioggia, che unita ad un freddo vento che allora spirava, essendo la fine dell’ottobre, alquanto mi facea desiderare tornarmene al mio Castello.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","lo però mi accorgea che per essere ancora giorno, io non ci sarei riuscito; perchè pareami avere smarrita la strada, e finchè non fosse giunta la notte, io non avrei veduto i fuochi che facea la mia gente con razzi per ripormi sul buon sentiero. Mentre io adunque, un po’ istizzito, me ne sto meditando per qual parte io mi volga, ecco che parmi udire alcuno nei bosco spaccar legna; e ringraziando la mia buona ventura, verso quella parte mi volgo, e trovo infatti non molto lontano un povero diavolo di villano scalzo ed assai smunto che travagliavasi in quel lavoro. — Il ciel v’ajuti, galantuomo, gli dissi io.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ne ho gran bisogno signore, rispondea il villano: l’estate andò male: voglia il cielo che il verno sia migliore. — Tu ti lagni a torto, gli dissi io, l'annata fu buona assai; buono il raccolto, buona la vendemmia. — Sì, è vero, mi rispose il malandrino, ma abbiamo ancora il diavolo per padrone, non lo sa ?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Scacciato il sig. Bruzio si credeva che il diavolo fosse morto, ma il governato attuale è di lui ancora peggiore: noi poveri Lodigiani travagliamo come cani, e tutto il profitto se lo mangia colui ! e gli uffiziali di quel diabolico padrone vengono miserabili e scalzi, e rubano poi tanto che marciano di poi tutti a cavallo, come grandi signori.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Mal fa il governatore certamente , gli risposi io; ma, galantuomo, conducetemi fuori da questo bosco: l'ora si fa tarda, e voi pure, io credo, non vorrete qui passare la notte.— O per questo, rispose ii villano, non me ne do nessun pensiero; — quindi gli viene in mente che io fossi uno spirito, e si fa il segno della croce, e mi dice: — Ma tu sei forse uno spirito che mi tenta per distornarmi dal mio lavoro: i cavalieri non vengono in queste par- ti, in questi boschi... Ma sii poi chiunque esser tu voglia, se mi darai una mancia io ti condurrò. — Io te la darò, gli dissi io; e perchè il villano parca poco disposto a fidarsi sulla parola, gli diedi la fibbia d'argento della mia cintura, la sola cosa ch'io mi avessi indosso da potergli dare in pegno, e fattolo montare sul mio cavallo gli feci delle interrogazioni sul mio conto, chiedendogli che si pensasse di Bernabò; ed egli mi dicea, che di esso eran più contenti, perchè, se non altro, tenea netto il paese di ladri, e se era fiero, almeno era giusto, e manteneva la sua parola.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Usciti dal bosco, il villano volea lasciarmi, accennandomi la strada ch'io seguir dovea; ma io gli feci sovvenire della fibbia , che egli mi porse tosto, dicendo che più non se n'era ricordato, e soggiungea che volontieri me la rendea, perchè se gli avesser veduta quella fibbia indosso l’avrebbero per avventura creduto un ladro ed impiccatolo. — Ma, io gli soggiunsi, non ho poi nulla a darti se non mi accompagni a casa mia: or via, vieni, ti darò un grosso di più, e tornerai domani mattina alla tua moglie dopo esserti scaldato, rifocillato con buona cena, ed aver su un letto bene sprimacciato preso ristoro. Il villano sentì corrersi l’acqua per bocca al sentire nominare tante delizie, e disse che mi avrebbe accompagnato.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ora quale fu il suo stupore , allorchè proseguendo noi nella nostra strada, e vedendo delle fiaccole in lontananza che il villano mi dicea essere de' famigli del signor Bernabò che talora smarrivasi fra i boschi; qual fu il suo stupore veder tutta quella schiera venirmi incontro, ed inchinarmi, e pormisi intorno per accompagnarmi al mio Castello? Egli volle morire dalla paura; pollo meno andò a immaginarsi che io lo avrei fatto appiccare. lo taceva, e godeva di volgergli delle occhiate severe che erano per lui come tanti colpi di fulmine, sicchè il povero diavolo giunse nel mio castello come il ladro che giunge al luogo del suo supplizio.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma poichè fui giunto nel mio palazzo e mi ebbi cambiati i panni, umidi per la minuta pioggia messasi per qualche tempo quand’era nella foresta, narrato l’accaduto a’ miei famigliali, feci accendere un gran fuoco nella mia maggior sala, e quindi ordinai che il villano a me venisse condotto. Il tapino venne tremando dal freddo come dalla paura; era lacero, scalzo e lordo, che facea pietà: credeva forse che io lo volessi gittare in quel fuoco, ma io gli dissi che si riscaldasse. Intanto si apparecchiava una assai lauta cena : poiché si fu una mezz’ora riscaldato, senza proferir parola io mi posi a tavola, e dissi al villano che mi sedesse in faccia: egli allora prorompeva in suppliche che per pietà io nol volessi morto, che egli era un ignorante , e che potea aver parlato male, ma che era un galantuomo; e scongiurava che io lo lasciassi partire: io gli dissi di mangiare, ed egli vi si adattò ; vi prese poi gusto e si mostrò tale diluviatore che i miei donzelli scoppiavano dalle risa, ed io stesso a gran pena poteva trattenerle.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Poiché ebbe mangiato, io me ne partii, ed il villano fu posto in un bagno tepido, quindi condotto ad una buona stanza ed in un soffice letto posto a dormire. La mattina, datigli i suoi cenci, io mel feci venire in mia presenza. — Come avete passata la notte, gli chiesi io?— Come in Paradiso, signore, mi rispose, ma di grazia lasciatemi partire.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ebbene, se cosi volete, dategli due grossi e lasciatelo andare; furono pagati i due grossi, ma io gli soggiunsi : lo però ti avea promesso qualche cosa di più; or via cercami una grazia. — Il villano allora disse , che sarebbe stato un uomo beato potendo riavere certo suo campetto usurpatogli dal Castellano, ed io allora gli feci dar lettera perché gli fosse reso il campo, e congedando il gaglioffo, fu un bello spettacolo vederlo correre via con quanta lena aveva in corpo, tanta era ancora la sua paura. — lo non so se il malandrino viva ancora o se sia stato impiccato per aver presa qualche pernice.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","In questo ed altri consiinili piacevoli discorsi giungea Bernabò Visconti alla sua villa di Cusago, ove passava poi alcuni giorni sollazzandosi nella caccia. Ma il terzo giorno Rodolfo e Lancellotto con un pretesto se ne tornarono alla volta di Milano; impazienti di tentare l'impresa meditata, tornando a rivedere la bella sposa di Uberto, e mettere in chiaro se ella fosse una Lucrezia novella, o se sotto gli angelici suoi sembianti serbasse un cuore tacito , ed una virtù titubante, di che era bene a sperare, la sua mala fortuna (così pensavano) avendola fatto cadere nelle branche di un marito già altempato, e però da essi giudicato senza alcuna delle attrattive che gradito render possono un uomo ad una bella. Era l'impresa veramente degna dei figli di Bernabò.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E vide loco qual si vede raro Di gran fabbrica, e bella, e bene intesa; Nè a privato uom convenia tanta spesa. Ariosto, C. XLII Nel mentre che Bernabò portavasi alla sua prediletta villa di Cusago per godervi del favorito suo trattenimento della caccia del cignale Che nel molle pantan rivolto stassi; il sagace Uberto Visconti a Pavia si avvinava, ove risiedea il Conte di Virtù, del qua-le come anche del padre suo, sarà bene toccare qui alcuna cosa.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Galeazzo Visconti che alla morte di Matteo divise col fratello Bernabò per giusta metà gli Siati signoreggiati dall'arcivescovo Giovanni, non fu gran fatto migliore del suo fratello, e nel principio del suo governo per avventura fu anche peggiore, stante che ben poco di sorvegliare il suo stato si curava, e lasciava che da’ suoi ministri venissero vessati orribilmente i poveri suoi sudditi. Già si è detto che Genova e Milano si erano lasciate indivise: la prima si perdette in breve; in Milano la porta Romana colla Tosa, la Porta Orientale e la Porla Nuova, furono di Bernabò ; la Porta Comasina colla Giovia, la Porta Vercellina, la Porta Ticinese le ebbe Galeazzo : a Bernabò toccò il palazzo di S. Giovanni in Conca , a Galeazzo quello del Broletto Nuovo, o sia dell’Arengo presso la cattedrale: Bernabò alzò un magnifico castello alla Porla Romana, ove ora sorge lo Spedale Maggiore, ed un’altra fortezza alla Porta Nuova ; Galeazzo una rocca alzò anch’egli alla Porta Giovia non meno forte; due vicari, uno nominato per ciascuno de’ fratelli, presiedevano al Consiglio; sebbene nei primi anni i due fratelli ne nominassero uno solo per tulli e due. L’inclinazione di Bernabò per le fabbriche fu spinta ancora assai più oltre dal fratello, che la rendeva a’ suoi sudditi assai gravosa.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","In Milano Galeazzo, abbattuti gli antichi edifizj innalzati da Matteo e singolarmente dal buon Azzone, e che formavano il palazzo dell'Arengo , si diede ad innalzarne uno nuovo assai più vasto, sicchè dell’antico non rimasero in piedi che la Chiesa di S. Gottardo con una torre antica, ed un’altra novellamente innalzata da Luchino. Le fabbriche distrutte, cogli ornamenti loro e le fontane che v’erano, non si sarebbero potute rialzare con sette milioni delle nostre lire, al dir dell’Azario ; ma a Galeazzo il fabbricarsi un nuovo palazzo tutto di suo gusto poco costava : dai cittadini si facea somministrare i maestri, i lavoratori ed i legnami per poco o per nulla; e perchè a questo modo la spesa non vuotavagli il suo tesoro, volea che si lavorasse di tutte le stagioni ed anche nel cuor dell inverno : seguia da ciò che alcuni muri si screpolavano o cadevano? ebbene, se ne alzavan di nuovi: anzi Galeazzo spesso del lavoro fatto non contento, tornava a farlo abbattere e ricominciarlo un'altra volta, ed i poveri cittadini erano sempre quelli che ne sentivano il danno: ma quando Dio volle, il palazzo, che formava anzi come due palazzi separati, ed uniti solo quanto alla fabbrica, fu finalmente terminato, e fu veramente grandioso; ma allora poco tempo passò e più non piacque a Galeazzo il soggiorno di Milano e la vicinanza di quel bestione che gli facea paura di suo fratello; e poichè Pavia era caduta in sue mani , pensò colà alzarsi altro suntuoso palazzo, o per meglio dire castello, e porvi la sua dimora.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nè la fabbrica di questo Castello, sebbene bellissimo , ed al dire del Petrarca di spesa e struttura maravigliosa , costò a Galeazzo più che il nuovo Palazzo dell'Arengo. Galeazzo volle che a spese della città fossero i maestri e da muro e da legnami , e i fornaciaj, e si facea anzi pagare il triplo di quello che loro dava. Terminato il castello, si diede a fabbricarsi un parco : danari non gliene mancavano , perchè le angherie che faceva soffrire ai sudditi crescevan sempre.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Tale Parco , oltre ogni dire stupendo , comprendeva molte miglia di paese vicino al suo Castello, tutte cinte di muro ed accomodate per cacce, passeggi, villeggiature ed altri divertimenti ; vi condusse anche con grande dispendio acque dal Ticino : quanto al terreno, pare che non si desse briga di pagarlo a coloro a cui prima apparteneva per non imbrattare i suoi registri ; perchè un povero Pavese desolato di vedersi spogliato di un suo campetto, tentò uccidere il principe, e non trovò che una morte tormentosa. Infatti Galeazzo era freddamente crudele nelle sue vendette, e basterebbe il riferire gli orridi supplizii che facea soffrire ai rei di stato, se non che noi non vogliamo con narrazioni sì atroci contristare gli animi dei lettori. Avendo sempre bisogno di danaro , vendeva le cariche ; ed era naturale che chi le avea ben pagate pensasse a cavarne miglior frutto; Galeazzo non ci badava, ma quando il male fu agli estremi, se ne adirò, e, gastigando i rei che non aveano fatto che imitarlo, fece appiccare i suoi Economi soprastanti alle fabbriche; il Castellano di Voghera incontrò la stessa sorte; e più sarebbero state le vittime, se non fosse stato chi, in loro favore interponendosi, perdette la grazia del principe, ma salvò a quelli la vita.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Del resto Galeazzo non era così rozzo ne feroce come Bernabò , egli anche era amico de’ letterati, e fu fondatore in Pavia di quell'Università , ottenendo per essa Privilegio dall'imperadore Carlo IV. Egli amava innoltre lo splendore , non tanto nella sua corte quanto ne' parentadi , e fu anzi egli che destò l'emulazione in tal proposito di Bernabò. Come giù si è toccato, nel 136o diede in isposa al suo primogenito Gian-Galeazzo Isabella, figliuola di Giovanni Re di Francia, e cento mila fiorini d’oro furono sborsati a quel re in occasione di quel gran parentado, pel quale Gian-Galeazzo veniva investito del Contado di Verlus nella Sciampagna, sicchè venne poi detto malamente in Italia il Conte di Virtù: sì lo sposo che la sposa erano allora fanciulli e non ostante le feste fatte in Milano nell’occasione di ricevere la sposa costarono meglio che cinquecento mila fiorini.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nell'anno 1367 poi, quando concluse Galeazzo l’altro insigne maritaggio di sua figliuola Violante con Lionello figliuolo di Odoardo Re d'Inghilterra, dava all’Italia lo spettacolo di un lusso veramente regale. — Ad incontrare lo sposo andava Galeazzo Visconti, colla moglie ed Isabella sua Nuora, accompagnate da ottanta dame tutte vestite in egual foggia di un ricchissimo abito scarlatto, con maniche di un drappo bianco bellissimo, con ricchissime cinture coperte di oro. Veniva quindi il giovinetto Conte di Virtù, con trenta Militi e trenta scudieri, tutti vestiti all'egual foggia, sopra grandi destrieri benissimo bardati ; e col Conte erano due consiglieri del padre suo, e seguivanlo quattro Vicarj ed altri signori assai distinti.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il giorno poi dello sposalizio, cioè il 5 di giugno, dopo la sacra cerimonia, che ebbe luogo nella cattedrale, i due giovanetti sposi passarono al palazzo di Galeazzo , cioè il nuovo dell'Arengo (*); e colà fu imbandito un gran pranzo con due grandi mense, nella prima delle quali sedeva Lionello, il Conte di Savoja, il Vescovo di Novara che benedetto avea le nozze, due figli di Bernabò, Lodovico cioè e Marco, ed altri distintissimi personaggi, fra i quali Francesco Petrarca. All’altra mensa assisteva Regina della Scala, moglie di Bernabò, con molte principali dame, e queste portavano i piatii alla prima mensa. Galeazzo poi presentò i suoi convitati di eletti doni; e perchè avessero a ricordarsi per un pezzo di sì solenne avvenimento i suoi sudditi , furono dati per dote allo sposo, oltre Alba e diversi Castelli nel Piemonte, dugento mila fiorini, che, dice il Corio, furono quasi l'ultima rovina dello Stato.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Lionello si fermò in Milano alcuni giorni; quindi passò ad Alba, ove, come altrove si disse, morì in capo a breve tempo. Parve però migliorare coll'andar degli anni Galeazzo, ed avvertito di essere anch’egli di fragil carne dalle frequenti sue malattie, e dai dolori della podagra. Nel 1374, imperversando la peste e la carestia, egli, con generosità degna del miglior padre de' proprj sudditi, li sollevò con liberalissime elemosine, alla classe de’ più indigenti sovvenendo, pro salute et ranedio anime sue.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ne avea infatti gran bisogno perchè non mancava di gravi peccati; sebbene sia lodata ancora in Galeazzo una virtù che tutta a lui lasciata aveva il fratello suo, io voglio dire la coniugale fedeltà. Morto Galeazzo nel 1378, dopo di aver già rinunziato al figliuolo il governo dello Stato di cui si riserbava la sola supremazia, il Conte di Virtù suo figliuolo, giovinetto di soli venti tre anni, fatta la pace col Conte di Savoja, parve darsi sopra tutto pensiero di rendersi amico e benevolo lo zio. Il Conte di Virtù era di carattere timido, e come tale per vantaggiar se stesso contava più sull’artifizio che sulla forza.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Stimò bene adunque, per la propria sicurezza, consolidare vieppiù i legami del sangue che già lo univano a Bernabò con altri novelli, ed essendo rimasto vedovo della prima sua moglie Isabella di Francia, e temendo anche rimaner orbo di prole maschile, dacchè de' tre figli che avea avuti due erano morti ed il terzo moriva l’anno seguente, chiese ed ottenne la mano di Caterina, una delle figliuole di Bernabò, ed il matrimonio seguì a’ quindici di novembre dell'anno 1380. Dopo di che la buona armonia fra lo Zio ed il Nipote parve piena, e cresceva anche l'anno dopo colle nozze di Violante sorella di Gian-Galeazzo, la quale per le insinuazioni del fratello piuttosto che per desiderio di terze nozze dava la mano a Lodovico secondogenito di Bernabò. Innoltre, timido sempre e sospettoso, si guardava bene il Conte di Virtù di far cosa che allo Zio spiacesse; e si lasciava anche, senza turbar la pace, usare da questo qualche soperchieria.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Perchè poi i suoi popoli non avessero, malcontenti, quando che fosse a sollevarsi per darsi a Bernabò, il quale avendo diviso i suoi stati fra’ suoi figliuoli ben era credibile che amandoli bramasse ancora di vantaggiarli, Gian-Galeazzo alleggeriva i propri sudditi di molte gravezze, riformava molli disordini di cattiva amministrazione, rimetteva in onore gli Ecclesiastici, e stretta anche la pace col Marchese di Monferrato sembrava promettere a’ suoi Stati un tranquillissimo governo di un principe benefico e illuminato. Infatti egli dandosi ad una vita tranquilla e solitaria mostrava un grande genio a conversare co' dotti di cui l’Università forniva alla sua corte buon numero, e da questi soli era il suo palazzo frequentato. Se non che parve poi che in breve trovasse, con Salomone, che anche la scienza mondana era vanità; e quindi passava a dedicarsi tutto alle opere di pietà; visitava chiese, monasteri ed ospedali, distribuiva grandi elemosine, e soprattutto favoriva gli Ecclesiastici, per cavare, siccome ci diceva, di purgatorio l'anima di suo padre.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Però pareva che egli non amasse passare troppo presto, e senza crescere i proprj meriti, in Paradiso; perchè allorchè usciva dal suo castello, timido siccome era, sempre scortar faceasi da un grande numero di guardie. Uberto Visconti, avvicinandosi a Pavia, già vedeva da lontano le rossicce torri del nuovo Castello occupato dal Conte di Virtù ed edificato da Galeazzo, castello che appunto guardava verso la città di Milano, e del quale anzi tuttavia in piedi ne rimane una buona parte. Egli vedeva ancora il muro che circondava il magnifico Parco di quel principe e la vista delle selve che in esse si contenevano, l'idea delle acque che vi correano a renderlo più dilettoso, delle amene ville ivi inchiuse non laccano che destare nel non volgare animo di lui un penoso senso di tristezza e dolore.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ecco, diceva egli, ceco opere maravigliose e veramente principesche che formeranno per lungo tempo la maraviglia della posterità, il sollazzo de' regnanti! In quelle selve fra il romore de’ cavalli correnti , lo squillare dei corni, l’abbajare delle mute, obblierà il reggitore di questi stati che nel mondo domini il bisogno e la necessità; sotto le volte dorate delle sue sale inebrierassi ne' piaceri de' sensi, inchinare a sè vedrà la testa de’ vili suoi adulatori, e le grosse mura che circondano il suo palazzo lungi terranno le meste querele dei chiedenti giustizia o pietà! Ma, grandezze mal compre, quanto odiose a me sareste; quanto torturato il mio cuore sarebbe circondato da questi oggetti!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","L’occhio mio correre non potrebbe fra le fiorite ajuole di que' giardini, fra le frontiose selve del parco, fra i canali dilettosi che irrigano quelle terre, senza che al mio pensiero l’idea subito si allacciasse della violenza che le creò. Un sordo vento che fra le piante gemesse, il gemito mi rammenterebbe dell'onesto cittadino spogliato de' suoi poderi per accrescere le delizie di chi già agli altri in fortuna troppo sovrasta ; il mormorare delle onde il fremere mi raffigurerebbe de’ miei soggetti, angariati per innalzarmi un edifizio, asilo più presto del vizio che della virtù; e le forti mie torri e le robuste mura che a me sarebbero sicurezza mi attesterebbero essere io dal popolo odiato, da quel popolo da cui per sua sola felicità io venni eletto signore. Àgi male acquistati, quale spina voi dovreste essere all’uomo se del tutto egli non avesse bandito la sua nativa pietà.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Perchè cercasi, altrui calpestando, salire a maggiore altezza, a beatitudine che non concede natura? Non sono essi pure di sangue e carne, e d’anima nobile e pensante, coloro che noi poniamo sotto i nostri piedi? Ahi!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","per soddisfare i lor bisogni infieriscono nelle selve le belve frementi, risparmiando i loro simili; l’uomo il suo simile calpesta, e più feroce delle belve l’opprime senza gli stimoli della necessità! Fra questi ed altri simili pensieri, Uberto ormai era giunto sotto Pavia, e il giorno era già spirato dacchè a Binasco egli si era soffermato per dar riposo al suo cavallo, e ristorarsi col cibo egli stesso e il suo famiglio che tacitamente lo seguiva. La vasta mole del castello in cui abitava il Conte di Virtù già tutta presa aveva la bruna finta della notte, se non che un debol lume sui muri e sulle torri eccelse e le torricelle rifletteva la luna allora nel primo quarto.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Entrato nella città, egli varcò la soglia del Castello custodita da guardie numerose, annunziandosi siccome inviato di Bernabò ; ed introdotto con molti onori in una sala , non andò molto che uno de’ paggi gli venne a dire che il Conte di Virtù permetteva che si recasse in sua presenza, e quindi precedendolo, nella sala ove quel signore trovavasi lo condusse. (*) Si diceva dell'Aringo perchè ivi aulicamente tenevansi le pubbliche concioni, o aringhe. Sia dal cieIo il principio ; invoca innanti Nelle preghiere pubbliche e devote La milizia degli Angioli e de' Santi Tasso, Gerus.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","C. Xl. La sala nella quale fu introdotto Uberto Visconti era quella che dicevasi dell’Oratorio, perchè in essa era appunto una cappella ove a piacimento del Principe celebravansi i divini misteri : due ricche lampade di argento smaltato splendevano innanzi all’altare, ricco esso pure di molli preziosi arredi: le pareti della cappella erano tutte incrostate di bassi rilievi che belli dir potevansi per quel tempo, e di cui chi ne bramasse un’idea non ha che ad osservare quelli che adornano il tempio della Certosa presso Pavia, la quale Certosa Gian-Galeazzo fece edificare nel l’anno 1496, volendo emulare l’arcivescovo Giovanni Visconti che una meno sontuosa ne avea innalzata a Garignano, luogo posto a poca distanza da Milano. La cappella era dedicata alla Vergine madre del Redentore, per la quale il Conte di Virtù nudriva una divozione particolare; l'immagine della Vergine benedetta colla quale era il pensiero degli antichi vati vedeasi dipinta sovra una tavola dalla maestra mano di Giotto, il quale di molte pitture adornato avea il palazzo eretto in Milano da Azzone atterrato da Galeazzo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Era veramente quella una delle più belle opere di quel grande ristoratore della pittura: la soavità, la modestia, un' aura divina spirava dalla fronte castissima della madre dell’Emanuele, e da que’ lumi celesti che amorosamente fissava sovra il suo signore e figliuolo: bellissime erano le mosse del bambinello che essa tenea in grembo, e che in volto alla madre con un ineffabil riso celestiale sorrideva. Questa tavola era incassata in una cornice di marmi e pietre preziose. Il resto della cappella era stato dipinto da un pittor milanese riputato a que’ tempi, cioè Michele da Milano che dicevasi il Michelino, caro al Conte di Virtù; e le sculture opera erano di Giovanni Grassi, pur di Milano, buono scultore per quel secolo, ed anche pittore, caro egli ancora a Gian-Galeazzo che l’occupò sempre in molti nobili lavori fino all’anno 1398 in cui il Grassi morì.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","La sala da noi descritta poi ora occupata da varj gruppi di persone che meritano anch’esse la nostra particolare attenzione. Un frate Agostiniano, seduto innanzi ad un tavolino sul quale ergevasi fra due candellieri una croce di avorio portante l’immagine del Redentore della materia stessa, stava recitando al principe un sermone che precedeva le preghiere della sera: di rimpetto al frate, ed a qualche distanza, sovra un seggio più eminente sedeva Gian-Galeazzo, ed alla sua destra sullo stesso seggio era Caterina sua moglie figliuola di Bernabò, a sinistra su di uno scranno un po’ più basso Valentina Visconti, l’unico frutto che allora rimanesse al Conte di Virtù delle sue nozze con Isabella di Francia. Il Conte di Virtù, di statura vantaggiosa e ben complesso, stavasene atteggiato in modo devoto ed attento, col capo basso, ascoltando le parole del buon religioso, quasi che gli scendessero al cuore: vestiva un ricco giustacuore, ma di un color bruno e modesto, sebbene carico di ricami d’oro con preziose gemine; i suoi panni da gamba erano di due colori secondo l'usanza di quel tempo; i capegli cadevangli ordinati fino alla meta del nudo collo; ed un avanzo di barba coprivagli il mento, piuttosto prominente: grossolane erano le fattezze del Conte; gli occhi tenea abbassati, le mani giunte; ed a una ricca collana che sul petto scendeagli era appesa una medaglia che rappresentava l’immagine della Vergine che egli particolare oggetto fatta si avea del suo culto.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Caterina Visconti che sedevagli alla destra, e già da quasi cinque anni consorte del Conte di Virtù, potea allora toccare il suo trentesimo anno, e mostrava ne’ lineamenti del viso la bellezza, ma una bellezza altera e per così dire fiera; ed il suo contegno era dignitoso, ma non sì umile e devoto come quello del marito : sembrava anzi che quelle eterne preghiere e prediche la stancassero, girando di quando in quando gli sguardi intorno, e lasciandoli una qualche volta anche cadere su di uno de’ giovinetti paggi alla cui bellezza la Contessa insensibile non era, e che fu in appresso suo amante. Valentina Visconti, al contrario, era allora nel fiore della sua età, la vera rosa che apre pel primo giorno il grembo odoroso ai baci delle aure. Così Caterina, come Valentina di assai ricchi abiti erano cinte : questa una veste portava d'una ricca stoffa candida con ricami in oro: quella di una seta azzurra, pure ricamata in oro con gemme preziose ; e le sue trecce, innoltre, annodate intorno al capo, erano, si può dire, coperte da una rete d'oro nella quale splendevano molte gemme di gran prezzo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Dopo di questo gruppo principale, meritava l'attenzione un altro composto dei ministri e cortigiani di Gian-Galeazzo, riccamente vestiti, e che sedevano alla destra del loro signore, in qualche distanza: infra di questi distinguevansi Jacopo dal Verme ed Ottone da Mandello, i quali godevano, con qualche altro, la particolar confidenza del principe; appresso veniano da otto a dieci paggi ; e il più bello, e quello che più elegantemente vestia fra questi, era Francesco Barbavara, il quale poi salì in gran favore presso il suo signore, e dopo la morte di esso fu drudo della vedova duchessa Caterina, e cagione funesta di grandi tumulti, perchè oggetto di grande odio presso la Milanese Nobiltà. Alla sinistra poi sedeano varie ancelle, addette al servigio della consorte e della figlia del Conte di Virtù. Le meschinelle sembravano poco contente della prolissità del pio oratore , e qualcuna ancora, diciamolo per la verità, si era addormentata, sognando forse cavalieri, danze ed amori.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Esse però erano in qualche parlo a compatire : la pietà del Conte di Virtù in questi giorni era cresciuta sì fattamente di fervore, che per lo meno due volte al giorno assistere con esso conveniva ad un lungo discorso; oltre che quel Conte passava molle ore della mattina ad ascoltare le messe che celebravansi nella chiesa di S. Giacomo da lui fatta edificare fuori della Porta di Santa Maria in Pertica , presso della città. Tutte queste cose non osservò che alla sfuggita Uberto Visconti, al quale il Conte di Virtù, alzando il viso pieno ancora dell'espressione di un divoto raccoglimento, fece segno gravemente di sedere fra i suoi cortigiani , uno dei quali gli lasciò libero uno de’ primi posti, in vicinanza di Jacopo dal Verme, e si ritirò sovra di una di alcune sedie che disoccupate rimanevano a poca distanza.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Allora il nostro Uberto ebbe tutto il campo di fare le sue osservazioni, che furono ad un dipresso quelle che noi già fatto abbiamo fare al lettore; dopo di che, volse la sua attenzione al pio oratore che, con voce che ben mostrava quanto i consigli che venia spacciando gli partissero dal cuore, offriva il carattere di un degno servo di Dio, di un vero banditore apostolico della sua parola. L'età sua era piuttosto avanzata; biancheggiavano i suoi capegli, e nell’aspetto grave e maestoso si leggeva l’austerità della sua vita, la vera sua pietà. Nè i consigli che egli venia spacciando erano di fàcile esecuzione: sembrava che egli predicasse al principe la necessita di diventare perfetti: l'abnegazione di ogni diletto predicava: dicea che noi pellegrini eravamo su questa terra ed in faccia al Signore ; che miseri erano i malvagi, qualificati come i figliuoli di Babilonia; che il mondo ricevere non potea lo spirito di verità; incalzava sulla necessità della penitenza; Beato e santo chi avea parte nella prima risurrezione, andava più volte sciamando; e soggiungeva che delle delizie del mondo era a farsi intero getto , mentre chi più amava il padre o la madre che il Signore, non era degno di lui: che alla fine dei malvagi sarebbe accaduto ciò che del fieno accade che cresce sui tetti; inaridisce prima di essere colto: che non nella sapienza, non nel potere , non nelle ricchezze era a porre la propria gloria, ma nella conoscenza di Dio, il quale opera misericordia e giustizia ; nè colle labbra era ad onorarsi il Signore come l’Ebreo popolo, il cui cuore ne era alieno ; concludea poi col dire che angusta era del cielo la porta, spaziosa la via della perdizione : ed incalzava il suo discorso finendolo coll'inculcare il dovere di un incessante preghiera.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Terminato, quando Dio volle, il lungo discorso, si cominciavano ad alta voce alcune preghiere, fra le quali furono le litanie di Nostra Donna, che vennero cantate ad alta voce da tutti, e specialmente dal Conte di Virtù, la cui voce alta e sonora fra quelle più sommesse degli altri risuonava. Ma in capo ad una mezz’ora tutto, poi , fu terminato ; e passato il Conte in altra sala co’ suoi cortigiani, nel mentre che la Contessa con Valentina e colle loro ancelle in altra parte si ritiravano, Gian-Galeazzo umanamente voltosi ad Uberto gli fece molte gentili accoglienze, e lo chiese del motivo di sua venuta. Uberto, ringraziato il Conte delle gentili sue espressioni, dignitosamente gli rispondea : Che Bernabò Visconti lo avea mandato a ringraziare il suo nipote e genero, il Magnifico Conte di Virtù, della amicizia dimostratagli coll’avergli spedito l’egregio Jacopo del Verme per informarsi dello stato di sua salute ; e che e mandava lui per pregarlo che, qualora il Magnifico Conte passasse per Milano a fine di recarsi al Santuario di Nostra Donna del monte presso Varese, volesse colla moglie, figliuola di Bernabò, passare un giorno alla sua Corte in S. Giovanni in Conca.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Cria qualche anno essere trascorso che Bernabò non avea potuto abbracciare il Nipote; mentre la pietà di questo facea che ogni viaggio e partita di piacere andasse in bando: e Bernabò, prima nel l’afflizione per la perdita della consorte, poi per diversi trattati non meno che per la sua vecchiezza, giammai non avea potuto lasciare la città di sua residenza per recarsi alla vicina Pavia. Che la venuta del Conte di Virtù in Milano avrebbe rallegrato, non pure il suo suocero, ma ancora i sudditi, i quali, da lui non meno che da Bernabò dipendendo, giammai non aveano avuta occasione con festose viva di mostrargli la loro benevolenza. — Uberto, rispose il Conte di Virtù; il desiderio che ha Bernabò di vedermi, sarà vivo, non ne dubito; ma non è certo inferiore a quello che io ho di abbracciarmi un così stretto e venerato parente.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Bernabò, io, ed a ragione, dopo la morte di Galeazzo (che il Ciclo presto si apra all’anima sua !) lo risguardo siccome mio padre; e le fervide mie, sebbene deboli preghiere, alzandosi al trono dell’onnipotente, dell'anima del genitore continuamente gli favellano, e di mio zio Bernabò. I suoi desiderj per me sono veri comandi; ed oh come vorrei indovinare la volontà sua, per eseguirla, e mostrarmigli figlio affettuoso, siccome sempre gli fui devoto nipote !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E infatti, a lui che non deggio? Io gli deggio una sposa la quale mi ama, e che, se ancora non mi ha fatto padre di maschia prole che io con essa cercava al cielo, nondimeno di un tesoro ben prezioso arricchì la mia casa, la sua onestà. Gran bene sono i figliuoli; ma quando il cielo gli nega, rassegnarsi è d’uopo alla sua volontà!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E d’altra parte la linea Viscontea di fermo durerà ancora molti secoli; perchè quest'albero, che perì dalla mia parte colla morte del mio diletto Azzone che seguì ultimo i fratelli in mondo migliore, prospero e vigoroso si innalza al cielo dal lato di Bernabò, che quattro figli ha intorno ricchi di salute non meno che delle più amabili qualità. — Nè questo io il dico perchè io invidii la felicità di Bernabò: perchè dovrei io invidiare il bene di mio zio? Innoltre moglie di Lodovico è Violante, mia diletta sorella; ed il sangue del padre mio continuerà in parte a regnare sulle regioni Lombarde nei figli di essa, che è pure mio sangue, e che merita bene una sorte migliore, dopo i rei giorni che fin a questi anni, per gli imperscruttabili decreti della provvidenza, la misera ha passati.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Adunque io annunziare posso al Magnifico Bernabò che voi rallegrerete per alcun giorno la sua corte della vostra presenza, e che Milano potrà esultare una volta di accogliervi fra le sue mura ? — Milano già troppo è beata di avere un Signore giusto e possente nel suo seno come è mio zio Bernabò ! Che può per essa fare il senno di una creatura inesperta nell’arte di regnare, e che, se brama essere utile a’ suoi soggetti, non ha quell’occhio veggente che e necessario a chi si asside sul trono?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ah! un gran peso è il bastone del comando, bravo Uberto: e se non fosse Iddio che questo mi ha voluto confidare, quanto volontieri io non lo deporrei ! Quanto invidio la sorte di Bernabò mio zio, che a’ quattro valorosi suoi figliuoli il grave carico di reggere lo Stato ha abbandonato, e solo serba quella parte di cui la morte di Marco posto lo ha in necessità di stringere novellamente le briglie !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma io tremo pensando al giorno del giudizio finale, allorchè io dovrò render conto delle mie azioni, ed allorchè suddito e principe saranno allo stesso livello ! — Signore, le vostre virtù, la pietà vostra, non devono nel cuor vostro che aprire sorgenti di gioja e di liete speranze ! I sudditi che da voi dipendono possono veramente dirsi fortunati, ed in paradiso.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Tutto il mondo potrebbe invidiare di essere governato da un principe illuminato quale siete voi! — Offeramus hostiam laudis semper Deo, disse abbassando il capo con umiltà il Conte di Virtù. lo vi confesso, Uberto, che rette sono le mie intenzioni.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma non sono forse di assai più fortunati i sudditi di Bernabò? il vigore del suo giusto governo ben maggiore vitalità imprime nelle membra dello stato. Rex justus erigit terrem, è la divina sapienza che lo dice; ed a ragione è vantata la giustizia di Bernabò.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ah sì, giusto è vero è il Signore che in Milano risiede: ma oh quanto ancora più splende la giustizia nel principe quando è accompagnata dalla Clemenza ! — Or dunque, recherò io al mio Signore la lieta novella che voi vi fermerete alla sua Corte? — Uberto mio caro, il mio venerabile padre Bernabò, col mezzo di Jacopo del Verme qui presente, mi ha promesso, passando io presso Milano, di venire ad abbracciarmi fuori della città, o nel mio Castello di Porta Giovia!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il credereste? l’intimo senso della scarsa mia virtù mi fa fuggire gli applausi di un popolo indulgente; conscio nel mio interno di non averli meritati. — Ma voi sarete stanco, Uberto ; voi avrete bisogno di ristoro.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Sia condotto il bravo Uberto nelle stanze a lui destinate: se più non ci vediamo, dite a mio zio che il giorno sesto di maggio io passerò per la città, e che io tengo ferme le sue promesse. Uberto profondamente inchinossi, e si ritirò. Uscito dalla sala, due eleganti paggi, con una torchia in mano, lo precedettero e condussero alle stanze ad esso destinate, nella parte più sontuosa del Castello.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ricco assai era l’addobbo di quelle stanze; le pareti erano coperte di pitture, principalmente di bestie a cui la mano dell’artista sembrava aver data la vita. Michelino da Milano, che in questo genere di dipinti assai valea, ne era stato l’autore. Anselmo , il servo di Uberto, ivi aspettava il suo signore.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Uberto, licenziati i paggi, loro dicendo che di nulla abbisognava, respirò trovandosi in libertà ed abbandonato a se stesso; come quegli che, abituato ormai ad una vita libera in una casa di campagna , a noja gli erano venuti i riti e le pompe delle corti, ed il grave contegno che consiglia la diplomazia. Anseimo era un antico servo che Uberto trattava con molta umanità, ed anche famigliarità. — E così Anselmo, gli disse il suo signore , che ti par egli della corte di Pavia ?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Signore , rispose Anseimo, mi pare di essere nella casa di un uomo che ha dato di volta al suo cervello, se mai ne ebbe un’oncia; qui nessuno ci sente, e se non parlo, la parola restandomi nella gola potrebbe levarmi il respiro. Puossi egli dare maggior pazzia ! la città tutta è tranquilla, e sono nella bambagia a rispetto dei Milanesi, ed il Conte ha tanta gente armata intorno a guardare il suo Castello come se esso fosse in istato di assedio!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma il più bello è quello che sentii nel tinello da’ servidori. Si dice che il Conte di Virtù abbia ora più che mai un gran timore del signor Bernabò ; non solo non esce che scortato, si può dire, da un esercito; ma per recarsi alla chiesa di S. Giacomo, ha fatto anche fortificare la strada che ad essa inette dal suo parco.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Da una parte e dall’altra ha fatto innalzare due alti muri, e passando egli, i soldati che lo scortano mi dicono che empiono tutta quella strada ; e tutto ciò per paura di Bernabò , quasi che, come uno stregone, potesse capitargli alle spalle, senza essere visto , cinto di aria o portato da un drago ! Il signor Bernabò è un diavolo; e volentieri, se può, metterà le mani sulle cose altrui; ma alla fine ormai è vecchio, e se non è riuscito a far gran cose quando non respirava che la guerra, dovrebbe intraprenderle ora che ornai ha lasciate le redini dello stato a’ suoi figliuoli ! — Dunque è ella voce così comune che il Conte di Virtù teme di essere insidiato dallo Zio?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Quest’è una voce che qui corre sulle labbra perfino de’ fanciulli, e si dice: Figuratevi se quel birbante insidiar deve il nostro pio e misericordioso Conte, che fa tante elemosine , che mostra nel suo governo tanta dolcezza ! e tremano soprattutto perchè ha fatto voto di recarsi al Santuario di Nostra Donna del monte presso Varese ; e dicesi che la città gli presenterà delle suppliche perchè non parta che assai bene scortato , mentre troppo grave sarebbe la comune perdita se cadesse il buon Conte vittima di quel demonio di Bernabò. — In somma Bernabò è tenuto in Pavia siccome il Principio di ogni male.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ah veramente la crudeltà sua offusca tutte le sue buone qualità, e nel rende un tiranno ! — Sì , e questo Gian-Galeazzo in vece è un vero santo ! Oh !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","oh ! oh ! A sentirlo parlare latino come un predicatore, e spacciare le massime della dottrina cristiana, come potrebbe fare un parroco, o un missionario !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E perchè così parli tu? — Perchè l’ho sentito, e ben cara che mi fu quella scena che passò tra voi e lui. — Tu l'hai sentito !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Sì certo; ed ecco come. Qui sono cinque stanze , l’una dopo l’altra : or bene, la prima cosa , secondo il mio uso , fu di esaminare se noi eravamo sicuri. Siamo in casa di un Santo, dissi fra me, ma anche Sant’Antonio aveva intorno una truppa di demonj , ed a canto del buono è sempre il cattivo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Adunque, facendo una diligente ricognizione de’ luoghi e delle fortificazioni a cui era affidata la nostra sicurezza , io esaminai, palmo per palmo , le nostre stanze , se traccia mai vi fosse di segrete uscite o trabocchetti, e trovai che nell’ultima , la quale è tappezzata di panni di arazzo , avvi una segreta porta sotto la tappezzeria; e spiato ove mettesse , in capo ad un corridojo io rinvenni uno spiraglio che guarda nella sala, appunto ove il principe vi ha ricevuto, ed ho sentito quel Res giustos regit terra , pronunziato con tanta grazia e tuon nasale, come potuto avrebbe farlo un frate di San Francesco, con tutte quelle altre belle cose; e soprattutto l’elogio di Bernabò, che mai non ho sentito il più bello. Tutto il mondo manda di cuore a casa del diavolo quel vecchio bestiale , che quando monta sulle furie farebbe appiccare anche suo padre ; e questo santo mo invece ne fa l’elogio, e quasi dice, Ecco, ecco il modello dei principi sulla terra! Io ho sempre sentito dire che la mormorazione è un gran peccato; ma giuro al cielo, nemmeno dire bianco al nero, nero al bianco, parmi cosa che faccia ai pugni col buon scuso e col dovere ; se forse non è virtù di una grande santità, che Dio mi liberi dal parlar male di un principe che sembra voler riuscire un altro S.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Luigi di Francia. Uberto, nel mentre che il suo famiglio con molta volubilità spacciava le sue idee sulla politica e sulla morale, gravemente se ne stava pensieroso , e poichè quegli ebbe finito, dopo breve silenzio, ad esso volto, gli disse : — Dunque per uno spiraglio puossi speculare nella sala del principe? Guidami colà!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Chi sa! ... Piacemi vedere di questi segreti mezzi di spionaggio , a cui sempre pensano nell’alzarsi le loro abitazioni i tiranni. — Non avete che a seguirmi, disse Anselmo, e lo condusse nella stanza che detto avea, la quale appunto riccamente di arazzi era tappezzata; alzonne ad un angolo un lembo, e per una piccola porta introdusse il suo signore in un lungo andito , quindi aprendo una porticella, col dito additò la sala in cui guardavasi, sebbene, meglio assai che gli oggetti , giungessero a chi spiava chiare le parole di chi in essa si intratteneva.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Uberto sentì la voce del Duca e quella di Jacopo del Verme, fra loro a colloquio; disse ad Anselmo che andasse a custodire la porta dell'appartamento, e con grande diligenza stette ad ascoltare le parole di Gian-Galeazzo, la cui condotta sembravagli veramente strana ed avvolta nel mistero, siccome alla corte di Bernabò di già notare gli avea fatto lo scaltro Medicina. — Sì , Jacopo, se a me riesce questa grande impresa, se io salgo a sì alto punto di potere, se io sono liberato dai sospetti e da’ miei nemici, io alzerò alla Vergine un Tempio che mai l’eguale non si sarà veduto nelle tre parti del Mondo! Il disegno che ne ha immaginato Giovanni da Milano è un pigmeo a fronte di quello a cui io darò esistenza (*); e se Milano non offrirà abbastanza ardito architetto, io chiameronne da ogni parte del colto mondo, e le ricchezze de’ miei Stati si profonderanno nell’alzare un monumento della mia gratitudine !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Del resto io voglio essere padre de’ miei popoli; e la dolcezza del mio governo esser dee quella che mi procacci novelli acquisti. Forse la mia condotta da alcuno verrà biasimata; ma a me che importa? l’Imperadore non ha motivo di sostenerlo; io solo sono da lui stato confermalo suo Vicario !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Solo un timore mi tien sospeso, la fedeltà delle mie genti... (*) Parla del Duomo di Milano, che egli cominciò poi l’anno seguente. — Signore , disse il dal Venne, le genti sotto il mio comando, e quelle sotto quello di Ottone da Mandello, dipendono interamente dai nostri cenni ; e, ve ne do parola, su di esse state sicuro : la speranza del premio le farebbe combattere contro Roma stessa ! — Così va bene ; in questo caso io spero bene: ma ormai sono stanco: mi si fa nojosa questa vita ; ed oggi padre Guglielmo allungò ancora di un quarto d’ora la sua predica !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma spero che in breve termineranno. — Ora conviene che io mi renda alla consorte mia, e che le ribadisca l’idea delle insidie che tende alla nostra persona suo padre Bernabò. — Qui il principe si ritirava ; ed anche Uberto, lasciando quel luogo dal quale detti sì arcani apprendeva , tornava alla sua stanza, e licenziava Anseimo, ingiungendogli che bene si guardasse di far parola con chi che si fosse della scoperta da lui fatta e del modo con che egli stesso ne avea usato.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Uberto, rimasto solo nelle sue stanze, si diede a meditare su tutto quello che udito avea, e di che era stato spettatore. — Se gli riesce questa grande impresa! disse egli: e quale è dunque questa sua impresa?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli aspira, ambizioso, ad acquisti novelli, malgrado la sua maschera di timore e di umiltà. — L'imperadore non Io sosterrà perche egli solo ne fu dichiarato Vicario ! — egli parlava sicuramente di Bernabò: Bernabò trascurò di farsi confermare in questa carica dal novello Re di Germania, Venceslao: e d’altra parte solo Bernabò risguardano questi timori di insidie che egli sparge in ogni classe, che egli infonde perfino nel cuore della di lui figlia Caterina.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Di certo il Conte macchina o guerra o tradimento contro lo Zio, ch’ei mostra temere. Egli confida nelle sue genti : potrebbe bene essere una guerra che egli intraprende ; e veramente Bernabò non lasciò di fornirgliene de’ motivi: anche ultimamente, in occasione dello sposalizio di Mastino,non violò egli i diritti di Gian-Galeazzo, dando ad Antonio della Scala i castelli che erano in pegno, ancora non riscattati, nelle mani del Conte di Virtù? — Sì, egli intende muovergli guerra.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma d’altra parte questa sua simulata santimonia; queste pratiche divote che ormai l’annojano, quel linguaggio mistico e cenobita di cui egli fa uso, una simulazione già da anni protratta e ognor crescente, questi finti suoi eccessivi terrori, sembrano il principio di un disegno più vile, più tenebroso di quello di una aperta guerra, sebbene più che dalla giustizia mossa dall ambizione ! — Oh grande artefice di simulazione, io incomincio a discoprirti ! Tu sei andato preparandoti la strada per la quale correre intendi, spargendo nel pubblico l’odio, invero non ingiusto, contro di Bernabò e la sua casa, di te rendendo soddisfalli i tuoi popoli, e facendoti oggetto di invidia per coloro che dal tuo suocero dipendono; ora tu forse colle insidie cerchi torgli la vita: sì tu lo cerchi, ed i tuoi timori, o sono frutti del sospetto che le tue mire ad esso sieno note, o sono un novello tradimento per onestare la tua impresa!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Più o meno reo che tu sia , in ogni modo tu sei un abbominevole simulatore, e un ambizioso: ma la sorte ti ha svelato; ed i tuoi tenebrosi divisamenti io potrò render nulli, io rendere nullo il frutto della tua ipocrisia. — Oh con qual piacere io cancellerò il disegno che ha formato una sì lunga simulazione ! Quanto scornato resterà il malvagio, veggendosi strappata quella maschera che copre tanti suoi difetti.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Cuore perverso ed incapace della virtù! egli si vota al cielo per ottenere un premio de’ suoi delitti ; e doppiamente egli oltraggia il cielo istesso, abusando dell’apparenza della pietà per mascherarli! Quanto sei vile; doppia simulazione; quanto ti meriti l’abbiezione nella qual cadi, scoperta !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Tu sei quella che ne’ cuori soffochi i germi delle virtù, insinuando che ne bastano le apparenze; tu sei tanto più malvagia, in quanto che rinegando la virtù , pur dai prova che per preziosa la riconosci. — Io, sì, lo scoprirò ! — Qui però le idee di Uberto prendeano, come per forza, un'altra piega; e poichè ebbe passeggiato qualche tempo fra pensieri confusi, soggiungeva: — Ma d’altro canto, chi dunque proteggo io?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","un uomo che omai varca ogni limite, si getta ad ogni eccesso. Finchè visse Regina della Scala, Bernabò commise, è vero, atti di crudeltà; ma le sue furie furono cento volte dalla saggia principessa disarmate; e spento il loro fuoco, il principe, amico della giustizia, fermo nel mantenere l’ordine, sebbene rozzo, potea ancora passare per tollerabile, pel timore che uno a lui peggiore ne succedesse. Ma ora la sua natura peggiorò ; ora egli, mancando del freno che sapea imporgli quella saggia principessa, del tutto obblia omai che uomo ad uomini comanda, e fuori della sua famiglia egli i cittadini tratta siccome le fiere.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il barbaro non emanò, egli è poco , un decreto per cui nessuno aspirar deve ad impieghi se non ha prima accusato alcuno di aver violati i diritti di caccia del principe, violazione che egli punisce colla morte ! Un uomo adunque torrà la vita ad un altr'uomo perchè lo priva di un frivolo passatempo, o solo glielo scema? Ed il nefando trattamento e la crudelissima morte fatta soffrire al nobile Ardizzoni; e lo scellerato supplizio di Giovanni Sordo, ed Antoniolo Terzago suoi cancellieri !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ah! merita un mostro tale di essere ritiralo dal precipizio se egli sta per cadervi? — Ma il mio dovere?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Il mio dovere è di recargli le risposte di Gian-Galeazzo, e dargli relazione delle cose da me vedute : io me ne incaricai . .. Oh perchè sono or io nella necessità di salvare un tiranno, per smascherare un impostore; o di lasciar cadere il primo nel precipizio che è giusta pena de suoi delitti, ma appianando fatalmente la strada ai passi di un uomo non meno disprezzabile, maestro di ipocrisia!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Quanti malvagi, indegni di respirar l’aure vitali, formicolano sulla terra ! Dopo queste tristi riflessioni, Uberto, stanco dalle fatiche e dalle penose idee che le sue forze fisiche e mentali aveano esaurite , pensò prendere alcun riposo col sonno , sì gran benefizio del Creatore sui mali umani, tanto benefico ristoratore delle nostre forze, e che facendoci godere di una solo imperfetta vita di illusioni, le tante volte questa per noi rende di assai migliore della realtà. Quella fronte ove pingesi virtude, Quella fronte bellissima, d’infamia Essere carca dovea dunque?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Shakespeare, Otello. Il giorno appresso Uberto fermossi in Pavia, volendo procacciare di aver novelli rischiarimenti intorno alle cose che sospettava; ma di più non ne ottenne : i ministri del Conte di Virtù o non ne erano al fatto, od avevano, come lui, delle maschere sul viso impenetrabili: la vita che da tutti menavasi nella sua Corte eranojosissima; sentì parlare che si pensava dar marito a Valentina, e che qualche parola si era fatta con Lodovico di Turrena e Conte di Valois, fratello di Carlo VI Re di Francia : nozze che ebbero infatti luogo più tardi, perchè quel principe ancora non avea l'opportuna età; ma nozze funeste alla Lombardia, che per esse patì poi tante guerre sanguinose, tanti saccheggi, e finalmente, può dirsi, ancora cagione furono della sua caduta: del resto, di guerra non udivasi nemmeno una parola , sebbene le milizie intorno a sè adunate dal Conte fossero numerose. Questi poi chiamò novellamente in sua presenza Uberto, e, ricolmatolo di carezze, gli consegnò per ultimo una sua lettera per Bernabò, ed un’ altra di Caterina sua consorte.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il giorno seguente, Uberto di buon mattino se ne partì per far ritorno alla corte del suo Signore. Viaggiando senza prender posa, egli giunse a Milano che una terza parte ancora non era trascorsa del giorno. Giunto al palazzo di S. Giovanni in Conca, egli udì che Bernabò era tuttavia assente, e nella sua favorita villa di Cusago; che però erano giunti a Milano Rodolfo e Lancellotto, ma che da alcun'ora eran partiti, volgendosi verso di Porta Nuova.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Uber-to allora pensò recarsi a Sesto, a rivedere la diletta moglie; e quindi mettersi in viaggio il giorno seguente per Cusago, per presentare le lettere del Nipote e della figlia a Bernabò, e dargli parte dell'esito di sua missione. Stanco però già del fatto viaggio, uscito che fu dalla Porta Nuova, si volse all'antico suo famiglio Anselmo, e dissegli : Orsù, narrami alcuna delle tue novelle che ne allievii la noja di questa nostra non lunga via. Anselmo disse, che appunto una bellissima ne avea udito il giorno avanti narrare ad uno de' servi della Corte di Pavia; e che utilissima era, perchè insegnar poteva ai mariti di non troppo confidare nella virtù e nelle proteste delle loro mogli, e così si fece a dire.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","« Sono già varj anni che un ricco signore di Perugia, per nome Pietro Vinciolo, tolse moglie , una giovine ben complessa , bella , fresca e gagliarda; ma tanto in essa non poneva amore, che la giovine di lui ne andasse soddisfatta. Pure la buona giovine pareva soffrire la trascuranza del marito con rassegnazione , e per sua compagnia una certa vecchia bacchettona ella si scelse, la quale sempre coi pater noster in mano andava ad ogni perdonanza , nè mai altro che della vita de’ Santi Padri ragionava o delle piaghe di S. Francesco , e quasi da tutti era tenuta per una Santa. Con questa vecchia la buona moglie trattenevasi il tempo che suo marito era assente, nè movea omai più lagnanze se egli ancora senza di lei pensava a sollazzarsi; essa parea veramente, pe’ consigli della santa vecchia, fatta una colomba, e nessun uomo al mondo potea di Pietro vantare più onesta e rassegnata moglie, paziente a chiudere gli occhi sui mancamenti del marito.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ora avvenne che un giorno assai per tempo fuor dell'usato tornasse Pietro a casa sua , per cui, picchiando l'uscio, dalla moglie ad altro intenta non fu per avventura inteso , sicchè dovette per qualche tempo star fuori; di che impazientandosi , entrato che fu in casa, cominciò a far romore; ma la moglie, con una dolcezza atta a disarmare ogni maggior bestiale ira, gli disse: Ora che colpa ne ho io, se non ho udito, standomi intenta ad una pia lettura : non mi diceste voi che oggi cenavate in casa di Ercolano? Il marito si acquetò, e disse : E vero, tu hai ragione ; ma la cena di Ercolano non si è nemmanco assaggiata, per la mala condotta della sua moglie. Odi quale trista femina è colei !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Noi eravamo già posti a tavola , Ercolano , la moglie ed io , quando sentimmo presso di noi starnutire, di che noi nè la prima volta nè la seconda curammo ; ma quegli che starnutito avea starnutendo ancora la terza e la quarta e la quinta, e molte altre , tutti ci fece maravigliare. Di che Ercolano , che alquanto turbato colla moglie era perchè gran pezza ci aveva fatti stare all’uscio senza aprirci, quasi con furia disse: Questo che vuol dire? chi è questi che starnutisce ?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","e levatosi da tavola andò verso una scala la quale assai vicina v’era , sotto la quale era un chiuso di tavole vicino al piè della scala da riporvi volendo alcuna cosa ; e parendogli che di quindi venisse il suono dello starnuto, aperse un usciuolo che c’era, e subito ne uscì fuori il maggior puzzo di zolfo del mondo, di che avanti avendo alcun poco sentito ed essendocene lagnati , la donna detto aveva che provenia da questo , che poco prima col zolfo imbiancati aveva i suoi veli, e che la teggiuzza poscia messa l’avea sotto quella scala. Adunque, poichè Ercolano aperto ebbe l’usciuolo e sfogato alquanto fu il fumo, egli mise il capo dentro, e guardando vide colui che starnutito aveva ed ancora starnutiva per la forza del zolfo, e stava anzi per morirne soffocato. Si accese allora di collera Ercolano, e volto alla moglie, le disse: Ora veggo, donna, quello perchè poco avanti tu ci tenesti tanto fuori della porta ; ma giuro al cielo che io te ne pagherò: la donna a quelle minacce se ne fuggia, ed io, tenendo Ercolano che uccidere volea il giovine sciagurato, sinchè accorsi al romore i vicini da questi fu fatto uscire di casa e salvato, aggiungendo alcune parole ad Ercolano per ammansar la sua collera, a casa mia me ne tornai; ed ecco perche la nostra cena fu turbata , ed anzi come dissi, non l’ho pure assaggiata.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Allora la buona moglie , questi orribili casi udendo , cominciò a dire : Ecco le belle cose : ecco santa e buona donna che è colei: ecco ove giunge l'onestà sua, la religione: e sì che ella è vecchia e dare dovrebbe alle giovani di buono esempio; e quindi l’ora maledicea che vista l’avea nascere, perfida femmina, vergogna e vitupero di tutte le donne di quella terra ; e tanto più di biasimo degna, in quanto che il marito di lei , vecchia come era, tanto bene la trattava. — Pietro, che voglia avea di mangiare , disse : Moglie mia, vi è egli alcuna cosa da cena? E la moglie: Sì che in casa nostra cenasi quando tu non ci sei : vanne a letto con Dio che farai meglio, ed io or ora verrovvi anch’io.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ora avvenne in questo mentre, che essendo certi lavoranti di Pietro venuti con certe cose dalla villa, ed avendo messi gli asini loro in una stalletta , la quale allato era a una loggetta vicina alla camera nella quale Pietro e la moglie stavano , uno degli asini che grandissima sete aveva, tratto il capo dal capestro era uscito dalla stalla , ed ogni cosa andava fiutando, se per avventura trovasse dell'acqua , e così andando si avvenne ad una cesta da polli, sovra la quale era stato gettato un pannaccio di un saccone che era stato il giorno innanzi votato ; e quindi udissi un grido di voce di uomo , che accorrere fece Pietro , il quale guardando , si accorse che sotto la cesta era nascosto un giovine, sulla mano del quale che stava carpone l’asinelio aveva posto un suo piede. Il giovine tutto di paura tremava ; ma Pietro, poichè lo ebbe obbligato a confessare il suo peccato, male far non volle nè a lui nè alla moglie, accontentandosi di sfogar l’ira sua colle parole, e dicendo: Che tutte erano così fatte, che il fuoco del Cielo avrebbe dovuto ardere quella pessima generazione, ed altre cose simili; quindi dato bando da casa sua alla perversa vecchia, che, simulando pietà, confortava la moglie a tradire la sua fede, egli anche sè stesso però accusò, perchè, male trattando la donna sua, l’avea spinta egli a cercare nell’amore di altro compenso. » Intendimento di Anselmo era che la novella rallegrasse il padron suo : ma essa invece produsse in lui un effetto del tutto opposto, e lo rese fuor d’ogni modo pensieroso.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","In fatti simili racconti , spargendo ne' cuori la diffidenza , e facendo supporre dal mondo bandita la virtù, privano gli uomini del più dolce de' piaceri, l'idea di essere amati sinceramente siccome essi amano , e di far scopo dell'amor loro un oggetto ben degno, perchè virtuoso. È il sospetto la peggior serpe che avveleni il letto nuziale ; ogni dolce dà luogo all'assenzio quando esso entra ne’ petti degli sposi ; tutto allora si presenta sotto una tinta sinistra, in tutto vedesi la propria disgrazia ed il proprio disonore : quindi se ne fugge amore : e quelle caste carezze che un giorno formavano le più care delizie , altro non sono che spine al cuore, e veli si giudicano, veli a coprire l’infedeltà. Lungi però questo fatale sospetto; nè si oltraggi con esso una casta moglie, e si avveleni la gioja della propria vita !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Un sì fatale veleno insinuossi allora nel cuore di Uberto , il quale sentito avendo che i due figli di Bernabò erano usciti dalla Porta Nuova dopo aver abbandonato il padre loro a Cusago, dubitò che cagione ne fosse il visitare la moglie sua da loro già veduta; e la fatale novella di Anseimo , avendo inclinato l’animo di lui a prestar fede alla supposta debolezza degli animi feminili , gli rappresentava come per avventura non si sarebbe, in progresso di tempo, per lui verificata quella felicità che egli nella unione sua colla bellissima e amata Isabella avea sperato. Per qualche tempo egli sforzossi di combattere l'ingiurioso sospetto, e dicea a sè stesso che a Desio probabilmente volti sarebbero i figliuoli di Bernabò, poichè colà era una villa del padre loro; ma finalmente, giunto essendo a poca distanza del villaggio ove avea dimora, disse ad Anselmo che andasse innanzi, ed accortamente spiasse se i due figli di Bernabò ivi giunti fossero, e fossersi recati alla sua casa ; ed egli fermo sulla strada se ne stette ad aspettare la risposta, così fra sè pensando. — Certamente io mi lasciai accecare dalla mia passione allorchè, già cominciando a biancheggiare le mie chiome, mi profersi, attempato marito, ad una giovine beltà che di tutti a ragione su di sè dovea attrarre gli sguardi, e che, sebben virtuosa, ai replicati assalti era pur credibile dovesse cadere!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ora io, di fermo, ne porterò gran pena ed amara : oh quanto scarso era il mio senno allorchè io sperava, unendo la sorte mia con quella della dolce Isabella che tutte di sposo e padre le dolcezze purissime io goduto avrei: ah, io allora non ponea niente che alla forza del mo cuore; io non pensava che della bellezza e della gioventù la donna fa assai più pregio; e troppo presumetti credendo la mia più saggia delle altre tutte del suo sesso. Oh perchè turbossi il mio cuore , e riscaldossi nella stagione che già volgesi a quella del gelo! perchè sedurre io mi lasciai da immagini di felicità tanto prive di corpo come i vapori della nebbia!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ah sì, egli è ben dolce l’amare e l’essere amato; è ben dolce vivere co' figli nelle future generazioni, e spegnendosi la fiamma di nostra vita passare colla certezza confortatrice che nel cuore si vive di molti cari oggetti che ci appartengono, nè ci obblieranno giammai; ma se questa felicità può un giovine sperare, del pari sperar non la può a ragione un già attempato marito: e se una sposa fedele fra molte è a sperare , di fermo questa non sarà quella di colui che già perdute ha le attrattive della prima gioventù, e che troppo maturo di anni e di senno collegasi con una donna che vive nell'età de' sogni e delle illusioni ! Fra queste angosciose considerazioni stavasi Uberto, quando a lui tornava Anselmo, e gli recava la notizia che pungerlo dovea crudelmente, che Rodolfo e Lancellotto, cioè, erano a visitare la moglie sua. — La fama , di Rodolfo già avea propalata ovunque la scostumatezza non minore di quella del padre; e di Lancellotto diceasi che già assai per tempo facea ragione a' suoi natali.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Uberto impallidì; fermò fra se un feroce proponimento ; e poichè appartata era dal restante del villaggio la casa sua, per una secreta porta in essa entrò, desideroso di spiare gli andamenti della moglie e di vendicarsi a misura di carboni, quando trovasse il proprio onore oltraggiato. Sia chiunque ei si sia, perirà, fra sè dicea, l'autore della mia vergogna; ed una moglie infedele mai più non dividerà il mio letto, o spingerolla a raggiungere fra l’orror d’un’altra vita il suo drudo! Siccome era quasi generai uso, i palazzi ed i Castelli, in que’ tempi pieni di pericoli, edificati erano con molte secrete porte e sconosciuti corridoi; per le quali o provvedevasi in alcune congiunture alla propria sicurezza , o coprivansi al mondo delitti che gli odi cittadini ed un grande avanzo dell’antica fierezza rendevano frequenti, frutti di vendette ed abituali sospetti.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ora per uno di questi stretti corridoi, Uberto giunse ad una porta che metteva nella sala maggiore del suo palazzo, celata sotto la tappezzeria; e quivi, colla mano sulla spada, per un angusto pertugio osservando, fu spettatore di una scena che in lui andò destando le più vive e le più contrarie commozioni. — Ah, bellissima Isabella, dicea Rodolfo; ora che Lancellotto recandosi nel giardino soli ci ha lasciati , io più chiaramente esporrovvi il motivo della mia venuta; egli non fu già per cercare di Uberto, il quale, a Pavia essendo andato per una dilicata missione, sì tosto non sarà certamente di ritorno ; ma quello che a voi mi ricondusse egli è la enorme piaga che alla vista delle bellezze vostre amor mi aperse nel cuore, e della quale certo io morirò se voi non mi date alcuna aita! Ma voi, bella Isabella, vi accigliate?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","ah tanto nemica voi sarete, nel mezzo della primavera di vostra età, di que’ fiori che soli la rendon bella e gradita? tanto severa voi dunque siete verso ehi per voi si strugge , tanto inesorabile e sorda ai sospiri pia focosi, ai più ardenti scongiuri! sì grande crudeltà allignar può nel vostro petto; può ella allignare, quando ancora quei che vi supplica ha uno Stato, e che Stato e scettro però darebbe per un solo vostro sguardo pietoso, per un pegno del vostro affetto!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E quale ostacolo si frappone all’adempimento de’ miei voti? una vuota parola, un vano suono, un talismano fatale, una supposta Virtù. Ma se virtù ella è questa di essere crudele verso chi vi adora, la crudeltà allora esser dovrebbe l'attributo della natura che l'amore nei cuori profondamente scolpiva nè conosce di tali barriere!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Signore, rispondeva con severa fronte la castissima Isabella; non disonorate voi stesso, confondendo la colpa colla virtù, calunniando la natura, ed offendendo con accuse ingiuste il Creatore. Sì, una nobile passione, un dono assai prezioso dell’autore delle cose fu l'amore; ma questo attributo delle anime ben fatte non è perfetto se un solo oggetto esso non prende di mira, nè può essere mai degnamente ricambiato se colei la quale ama in più oggetti divide l'amor suo: quindi felicità essere non può fra cuori divisi in più di una cura; e se natura ad amare ci insegna, ben tosto ella anche mostraci che veramente non può bene amarsi che un solo oggetto: quindi le delizie della famiglia, quindi gli onesti nodi conjugali. Or via dunque, il mio cuore essere non può per alcuno; egli di già fu prevenuto; ed un giuramento, e la religione, già mi stringono a colui, a cui già prima stretta mi aveano la mia stima ed il mio affetto.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Principe, non avvilite dunque voi stesso col tentare un cuore che essere non può vostro, e che perderebbe la stima di se medesimo alle vostre sollecitazioni cedendo: ad oggetti che sieno liberi volgete quell'ardore che in nobil cuore pon la natura; sarete più felice, le dolcezze di un santo nodo saranno eterne, e voi non macchierete il vostro onore. Voi mi parlaste senza mistero ; senza mistero io vi rispondo. — Ma Uberto che voi scelto avete per consorte, soggiungeva il principe non così facile a depor le armi, foss’egli almeno nell'età degli amori e delle grazie, ed io la fedeltà vostra scusar vorrei; ma se della noja di un antico marito risarcirvi a voi offre un giovine che vi adora, e che molte beate far potrebbe dell'amor suo, voi vorrete il focoso amante rigettare, per ricordarvi delle promesse da voi fatte incautamente a chi di tanto bene non potea adeguatamente rimeritarvi?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Signore, la vostra lingua troppo oltre assai trascorre; di grazia lasciatemi; voi nulla da me otterrete; e non lasciandomi io non mancherò di dar parte della audacia vostra al generoso e da voi oltraggiato Uberto. — A ciò non mi obbligate; e lasciamo che delle parole di voi indegne uscite dal vostro labbro altri testimonii non sianvi che Isabella che voi turbaste e le mute pareti di questa sala. Rodolfo alzossi, che afferrando ad Isabella la mano innanzi a lei piegato avea il ginocchio ; e bestemmiando l'austerità di questa bella, lasciò la sala; e qualche minuto dopo si udì lo scalpitare de’ cavalli che uscivano dalla porta.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Uberto stava in forse se dovesse mostrarsi alla moglie per commendarla, o se tornandosene per la stessa strada per cui era venuto, a lei ombra dar non dovesse degli oltraggiosi suoi sospetti, quando nel mentre che egli così sta dubbio pensando, vede Isabella che dopo aver chiusa la porta della sala apriva un uscio che ad essa metteva, e sommessamente chiamava alcuno per nome. Subito ne uscì un giovine vigoroso e di bellissimo aspetto, vestito di un succinto abito verde, il quale prendendo la mano della giovine Isabella le disse: — Sono adunque partiti que’ seccatori importuni, que’ pecchioni che volano dietro a tutti i fiori! Or via, cara, veniamo a noi: oh quanto lieto son io, mia dolce Isabella, di rivedervi, di abbracciarvi!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il timore mi diceva che io non venissi; ma l'amore d'ogni timore trionfò. Ma io sono impaziente di godermi questa bella giornata; lo star chiuso è contro la mia natura e le mie abitudini ; io voglio andare a fare un giro nel vicino bosco che mette a Crescenzago! Io porterò meco la balestra, ed accadendomi di prendere del selvaggiume, ce lo godremo insieme lietamente questa sera.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ah no, replicava Isabella, voi troppo ardito siete, voi troppo sfidate i pericoli che da ogni parte vi circondano; se egli è vero che voi mi amate, come certamente ne ebbi sicurissima prova, non vogliate angustiare il mio cuore con troppo crudi sospetti! Ohimè, come tranquilla io essere potrei, solo pensando che voi potete essere ravvisato, che scoprire alcun potrebbe che voi qui vi trovate ! Ah la vostra rovina sarebbe per me cagione di eterno pianto, così per l’amor tenero che io vi porto, come pel pensiero che io sola ne sarei stata la causa.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ah! ah! ah!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Isabella, ridendo soggiungeva il bel giovine che, muto e cogli occhi a lei fissi in volto, le avea lasciata terminare la patetica sua allocuzione: Voi mi date diabolicamente nel patetico; eh via, scacciate questi timori; voi sapete che io sono prudente giovine, e non avrei piacere nemmanco io a mettere a repentaglio la mia vita, e con essa voi pure: chi volete che mi conosca, travestito come io sono? E poi, io ho meco lamia spada, ho la balestra; e se alcuno, sia chiunque, solo ardisse mostrarmi un’ intenzion rea, statene certa egli ben tosto a pentire avrebbesi di avermi data briga. Qui egli metteasi sbadatamente addosso un mantello da pellegrino ed un cappello di lunga tesa, che cavò da un armadio, e dando di piglio a una balestra che apparteneva ad Uberto e che trovavasi in un angolo della sala, prese alcune frecce, e quindi baciata in fronte la timida Isabella, se ne partiva, senza mostrare timore al mondo, ed anzi pieno di quella franca giovialità che è propria di quella età in cui i lineamenti del suo volto indicavano che egli si trovava, io voglio dire i trenta anni, età nella quale l’uomo si sente appunto in tutto il maggior vigore delle sue forze.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Isabella gli tenne dietro, forse timorosa che il giovine incautamente non si scoprisse e venisse da alcuno conosciuto. Fremè di rabbia e di disdegno Uberto spettatore di quella scena; e strappandosi ferocemente i capegli, disse fra sè : — Or vedi virtù di donna! essa rifiuta un amante e sembra una Penelope, e solo perchè un altro ha in serbo che preferisce; e la novella di Anselmo crudelmente si verifica in mio danno!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Oh infinti visi, oh beltà velo di tristi cuori, o sepolcri nascosti, o simulacri di virtù che vasi siete di nero delitto ! Ed io essere testimonio doveva di mia vergogna! lo ucciderò la perfida di mia mano, e sovra il fumante corpo spirerà poscia l'indegno seduttore !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma no — quegli fuggirmi potrebbe:— egli sia primo l’oggetto contro cui l'impeto si rivolga dell’ira mia. Così dicendo, egli tornava per la strada che prima avea calcato; e ingiunto ad Anselmo che tosto a Milano solo tornasse, e lo aspettasse colà a un albergo che non mollo discosto era da S. Giovanni in Conca, il proprio cavallo seco conducendo e lasciandolo nell'osteria di S. Uguccione, poco da Sesto lontana, a passi rapidi, pieno dell’atroce pensiero della ferale tragedia, a cui egli stava per metter mano, volsesi alla volta di Crescenzago ; e non andò molto che da lungi vide colui che oggetto era di sue ricerche. Raggiuntolo, egli gli disse: Signore, se uomo siete di onore, seguitemi nel vicin bosco; mentre uno di noi vi deve perire!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E quale ne è la cagione? in me voi chi credete di ravvisare? — Ah, io non mi inganno, in voi ravviso il mio più abborrito nemico : ed ogni sutterfugio sarà vano per sottrarvi all'ira mia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E in così dire Uberto Visconti già avea fatta veder la luce alla lama della propria spada. — Ebbene, io vi accontenterò, disse l'altro : io giammai non ho temuto confronti ; più d’uno ne ho mandato all’altro mondo, e tutta è vostra la colpa se per opera mia prenderete voi pure quella strada : in quanto a me, sappiate che quando io qui venni, io venni apparecchiato a tai cimenti. — Tu confessi il tuo delitto, sciamò Uberto; ma non ne è lontana, se il cielo è giusto, la punizione!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Essi allora lasciarono la strada su cui trovavansi, ed entrarono nella foresta fra la quale quella strada allora trascorreva. Poichè ebbero fatti forse trecento passi, Uberto si fermò, e lo stesso fece il suo rivale; snudaronsi le spade; questi spogliossi del suo travestimento; e cominciossi un feroce combattimento. Le forze a presso a poco erano eguali eguale la maestria dei due combattenti ; e già da due leggeri ferite, l’una nel braccio destro, l’altra nella poppa , sgorgava il sangue di Uberto, quando, accendendosi pel buon successo l'impetuosità giovanile del suo rivale, nel mentre tenta una profonda ferita portare al suo antagonista, questi, con destrezza il colpo riparando, riesce a far cadere di mano al giovine la spada.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Allora Uberto, lo afferra, e gridagli che era un uom morto; ma che, se volea che tanto di tempo ei gli concedesse da disporsi a morire ed ottenere dal cielo il perdono di sue colpe infami, gli scoprisse il suo nome, il suo casato e la sua condizione. — Come, sciamò l’altro, voi non mi conoscete , e volete tormi la vita! — Sì, io ti conosco, e conosco gli oltraggi che m’hai recati, disonorandomi nella consorte!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Voi in fallo mi prendete, replicò l’altro commosso, ma con una certa freddezza; io non sono reo delle colpe che voi mi apponete. Infuriossi Uberto; e già stava spietatamente per immergere in petto al giovine tutta la sua spada, quando arrestandosi, disse: — No, io non voglio uccidere l’anima insieme col corpo: confessa di aver sedotta Isabella Visconti ; cercane al cielo il perdono, e tu avrai dall’oltraggiato suo marito del tuo delitto la giusta punizione. — Voi siete Uberto Visconti !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","sciamò il giovine scuotendosi per forte commozione. — Io son quel desso, e nel tuo sangue laverò la macchia di cui bruttasti la mia fronte! — Il cielo ve ne guardi!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Isabella è mia sorella! replicò l’altro in tuono solenne e severo. Lo stupore che in Uberto fecer nascere tali parole , fu cagione che egli aprisse la mano colla quale con una fortezza convulsiva tenea afferrato il giovine ; ma questo lungi dall’approfittare di tale circostanza per salvarsi colla fuga o ricuperare la sua spada, così dignitosamente proseguì: — Si, io sono Marco Mongardo, che esule finora in Firenze trassi la vita; ma che finalmente, vinto dal possente desiderio di rivedere una sorella che, dopo la morte che io udii accaduta della mia genitrice, a me rimaneva unico oggetto di mie affezioni, volli, con mio gran pericolo, portarmi in questi luoghi che da tanto tempo abbandonai, ma dai quali giammai non si è staccato il mio cuore.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E bene a mala pena spiegar poteva io a me stesso l’ira vostra contro di me ; ora tutto ne comprendo il motivo, fondato sovra di lui geloso sospetto : ma le nostre mani che poc’anzi tendeano a rapirci vicendevolmente la vita, le nostre mani ora devono amichevolmente e per sempre congiungersi, nè più attendere che ad ajutarci e giovarci a vicenda. — Voi mi ingannate ! disse Uberto con voce rauca e piena ancora di rancore.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— No, Uberto: miratemi in volto; non riconoscete voi ne’ miei lineamenti alquanto di somiglianza con mia sorella, ed ancora più con Anichino padre mio che pur eravi amico? Che se questo argomento a voi non basta; vi convinca la mia tranquillità, il nessun pensiero che io mi do di ricuperare la mia spada! Cadde allora dagli occhi di Uberto la benda: le ultime parole del giovine, la somiglianza che egli allora in lui conobbe col padre suo, pienamente lo convinsero; ed egli non esitò a riconoscere l’error suo, la virtù della moglie, l’ingiustizia de’ sospetti che suggerigli la gelosia la quale giammai non manca di plausibili apparenze per alimentare le infernali sue faci; e pentito di aver diffidato un solo istante di una virtù già a lui troppo nota, abbracciando Marco con gli occhi pregni di pianto, con esso portossi al suo palazzo a confessare alla castissima sua consorte la propria colpa, e a lei mostrarne le tristi conseguenze.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Egli però nel suo segreto del tutto non avea gli sdegni deposto ; e fortemente si sentiva stimolato a non lasciare impunito l'iniquo attentato del dissoluto figlio di Bernabò. Ma egli avea bene il tempo di far su tal proposito le sue riflessioni; poichè le sue due ferite, sebbene leggeri, esigevano da lui riposo per essere rimarginate. Enea col figlio e co’ suoi primi duci, All'ombra di un grande albero, in disparte Dagli altri a prender cibo insieme unissi.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Eneide, L. VII. Ma noi ora dobbiamo lasciare il nostro Uberto in quiete a rimarginar le sue ferite, tristo frutto del momentaneo accecamento di gelosia in che tratto lo aveano apparenze per vero dire troppo fallaci perchè non siamo verso di lui cortesi di perdono, e fare intanto ritorno alla corte di Bernabò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","II vecchio principe tuttora facea sua dimora nella villa di Cusago, ove in una carretta, o sia in una specie imperfetta di carrozza già a que’ tempi in uso , si erano pure trasferite Donina Porri già amica ed ora consorte di quel principe, e la bella Violante moglie di Lodovico Visconti, della quale la beltà tanto rendea più dolce ed amabile quel continuo velo di melanconia che la adombrava. Ivi giungevano pure, la sera del giorno stesso di cui noi abbiamo narrate le avventure , i due giovani Rodolfo e Lancellotto ; ed il primo, ben lungi dal mostrar mal umore, colla sua gajezza accrebbe l'allegria che negli animi di Bernabò , Lodovico, e di coloro che loro stavan intorno, ispirava il faceto Medicina. La virtù di Isabella avea fatto più impressione in Lancellotto, siccome colui che meno ancora rotto alla scostumatezza sentiva tuttavia le grandi commozioni che produce nelle anime ben fatte il vero amore, e considerava la dolcezza di avere una amante della tempra della virtuosa moglie di Uberto, ed amandola con tutte le proprie forze essere di pari amore riamato.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","La sera passò adunque assai lietamente, e Bernabò trovandosi in mezzo ad alcuni de’ suoi figliuoli da lui prediletti, e considerando la loro bellezza e il loro spirito , tutto si compiaceva, e sembrava più dell’usato provare i dolci sentimenti di padre e di marito. Or via Violante, dicea alla sposa di Lodovico, quand’è che noi ti vedremo una volta del tutto sgombra di quella tua aria meditabonda e melanconica, per partecipare pienamente alla gajezza de’ nostri passatempi? Di che temi, figlia mia, di che temi?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","So che molte volte tu ti lasci prendere dal melanconico pensiero che tu sei nata per essere altrui fatale; ma fa cuore, del Fato omai hanno a ridersene Bernabò e i suoi figli. Sai tu che nel mio Castello di Porta Romana io ho da colmare sei carra di argento lavorato, e settecento mila fiorini d’oro in danaro? Questi sono buoni fondamenti per la mia Casa e quella de’ miei figliuoli; coll’oro tutto si ottiene, ed io spero che col tempo i miei Stati si accresceranno di nuovi acquisti.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","No , Violante , se la tua cattiva stella ti fe’ ad altri, per avventura, esser funesta, credimi il maligno influsso di quell'astro perverso è vinto dallo splendore che spande la stella di Bernabò. Sì, questa non è potenza che valga ad ecclissarla ; non valse Carlo IV, non i Collegati, non i Pontefici che sgomentarono un giorno l’Impero. L’imperadore Arrigo IV prostrossi innanzi a Gregorio nel castello di Canossa dopo essersi assoggettato alle più umilianti penitenze, e sì che Arrigo era un principe altero, assai possente e valoroso; ma Bernabò non sbigottirono tre Pontefici che giurata ne aveano la distruzione; invano contro di me fulminarono le loro bolle impotenti; al fine dovettero piegarsi ed acconsentire alla pace: e guai ancora, sebbene io vecchio sia, guai a chi si attentasse di stendere la mano ambiziosa sovra i miei Stati!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il leone rugge sempre ed è sempre terribile fino alla morte: e morto lui di vecchiezza, già è cresciuta la chioma già sono cresciute le ugne a’ figli suoi : sì Lodovico , Carlo , Rodolfo e Mastino, seguiranno le orme del padre, ed accresceranno di nuova gloria al sepolcro che ne chiuderà le ossa temute ! — Così vantavasi Bernabò quella sera, ed abbracciati quindi i suoi figli ritiravasi per prendere ristoro col sonno, intendendo il giorno appresso essere di buon mattino in piedi per dedicarsi al suo trattenimento favorito della caccia insieme colla lieta brigata che gli stava intorno. In fatti il giorno seguente, poco dopo spuntata l’alba, tutto era in movimento nel Castello di Bernabò in Cusago ; i canattieri già stavano pronti coi loro cani in lassa, le loro balestre ed i loro corni ; nitrivano i cavalli impazienti e scalpitavano per il vasto cortile ; già adorni di selle ricamate in oro e di bardature del pari d’oro coperte stavano i robusti destrieri del vecchio principe e de’ suoi figliuoli, ed era pronto anche l’altro più modesto cavallo del faceto Medicina ; ed i mastini inquieti empivano di latrati le aure, quando di lì a poco Bernabò , vestito di un abito da caccia assai dimesso , co’ figli suoi pure di abiti verdi da caccia cinti, e Medicina stesso in abito da cacciatore, comparve ; ed in breve furono in sella, e seguiti dalla schiera de’ canattieri e de’ cani, uscirono per addentrarsi nelle vicine foreste.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Bernabò era di buonissimo umore : soggetto delle risa di lui come de’ suoi figliuoli era il nostro Medicina, che assai pingue in questi ultimi anni divenuto, ed omai poco avvezzo a cavalcare, le poche volte che si mettea a cavallo per far cosa grata a Bernabò che se lo amava vicino, non lo facea senza buona dose di paura, paura che Bernabò si compiaceva di crescere facendolo galoppar seco e ridendo dell’imbarazzo che scolpito vedevasi sul volto caratteristico del bravo pittore, al quale molti bei motti anche fra il terrore fuggivano dal labbro; assai più esperto essendo egli nel colorire con vivi tratti i suoi pensieri che non fosse la sua mano nel fregiare di più durevoli pitture una parete od una tavola. — Alto Medicina, gridava Bernabò, corri con me , sprona il tuo ronzino, che là sta il cignale, ne sento fin qui l’odore. — Ma sta diritto sulla sella : che cosa sono questi salti ?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","via, via, un giorno ti farò appiccare per alto tradimento, perchè tu mi farai crepare a forza di ridere. — E così, resti indietro? Ah poltrone di Medicina, possibile che tu giammai non ti faccia un po' d’onore !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma allorchè veramente scoprivasi il cignale ne’ suoi pantani, e trattavasi di metterlo alle strette, allora Bernabò dimenticava Medicina , e con gran calore davasi ad inseguire la zannuta belva; e volea essere spesso egli stesso il cacciatore ardito che dovea portargli il colpo fatale. Così trastullandosi era già trascorsa una buona parte della mattina, allorchè Bernabò invitò i figliuoli e il fido Medicina a ristorarsi col cibo; e subito sull’erba venne imbandita una lauta colazione di carni, di selvaggina e de’ volatili di cui era ghiotto il vecchio principe. Nel mentre che con appetito straordinario si stava da tutti mangiando, dopo i primi bocconi, Bernabò volto a Medicina gli disse : — Orsù, tu mangi della nostra caccia, e non vi prendi mai parte ; io voglio giustizia: dacci un poco della tua mercanzia, e narraci alcuna delle tue piacevoli storielle.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","A Bernabò, poco uso a conversare colle persone colte e spiritose, riuscivano nuove tutte le novelle che venia esponendo il nostro bravo pittore (non dico bravo per lodarlo siccome maestro nella pittura), delle quali una buona parte erano cavate dai fasti dell’arte sua; e nuove per la ragione stessa riuscivano ai figli di quel Signore. Per la qual cosa il Medicina volendolo compiacere, come era uso, così cominciò a dire; e tutti gli occhi furono intenti in lui, che alternava di quando in quando il suo racconto con un boccone, come facean parimente gli altri della loro attenzione. « Io vi dirò un aneddoto ancora non narratovi della vita di Buonamico Bufalmacco pittore Fiorentino.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Passando Buonamico da Arezzo, Guido Tarlato Vescovo e Signore a que’ tempi di quella città, avendo inteso quanto piacevole uomo egli fosse non meno che dipintore valente, volle che si fermasse in Arezzo e dipingessegli in Vescovado una cappella. Buonamico di buon animo il compiacque, e messo mano al lavoro con amore lo andava conducendo, quando gli avvenne il caso più strano che mai accadesse al mondo, e che veramente fu uno de' più ridicoli della sua vita. Aveva il Vescovo un bertuccione , la più sollazzevole e più cattiva bestia che fosse mai; e quest’animale stando alcuna volta sul palco a vedere lavorar Buonamico, ponea mente ad ogni cosa, nè leva-vagli mai gli occhi da dosso quando mescolava i colori, trascinava gli alberelli, stiacciava le uova per fare le tempre, ed in somma quando facea qualsivoglia cosa ».","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","« Ora avendo Buonamico un sabbato sera lasciato l’opera, la domenica mattina il bravo bertuccione , non ostante che avesse appiccato ai piedi un gran rullo di legno, il quale il Vescovo faceagli portare perchè non potesse saltar per tutto , malgrado quell’impedimento la zelante bestia riuscì a salire sul palco ove soleva Buonamico lavorare; e quivi recatisi fra le mani gli alberelli, rovesciati che ebbe l'uno nell’altro e fatto sei mescagli e stiacciate quante uova vi erano, comincio a imbrattare coi pennelli quante figure erano dipinte, e seguitando il suo travaglio non si diè posa se non quando a suo modo ebbe ricoperta ogni cosa. Ciò fatto si diede anche a far un miscuglio di sua mano di tutti i colori che gli erano avanzati comecchè pochi fossero, e così ordinate le cose scese dal palco e si partì ». « Venne il lunedì mattina Bufalmacco per proseguire il suo lavoro, e non fu poca la sua maraviglia ed il suo mal talento vedere rovesciati gli alberelli , sotto sopra ogni cosa, e tutte le sue povere figure guaste ed imbrattate.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli pensò che la vendetta quella stata fosse di un qualche Aretino , o per invidia il facesse o per altro, ed andatosene al Vescovo, ciò che era accaduto gli espose; che dolse assai al prelato, ma finalmente facendogli animo a rifare le figure, ordinò che sci de’ suoi fanti armati stessero co’ falcioni quando Buonamico non lavorava a custodire il lavoro, e facessero a pezzi senza misericordia chiunque venisse per rovinarlo « Rifatte adunque per la seconda volta le figure, un giorno che i Fanti erano in agguato, ecco che sentono rotolare per la chiesa; e poco appresso il bertuccione salito tutto frettoloso sopra l’assito, e in un baleno fatte le mestiche, veggiono il nuovo maestro mettersi a lavorare sopra i santi di Buonamico. Per lo che chiamato Bufalmacco e mostrogli il malfattore, e insieme con esso lui stando a vederlo lavorare, furono per crepar dalle risa: e Buonamico particolarmente, come che dolore gliene venisse, non potea ristarsi di ridere, nè di piangere per le risa. Finalmente licenziati i fanti che aveano fatto la guardia se ne andò al Vescovo e gli disse: Monsignore, voi volete che si dipinga ad un modo e il vostro bertuccione vuole ad un altro.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Poi contando la cosa soggiunse : Non iscadeva che voi mandaste per pittori altrove , se avevate il maestro in vostra casa: ma egli forse non sapeva così bene fare le mestiche. Orsù, ora che sa, faccia da sè, che io non ci sono più buono; e conosciuta la sua virtù sono contento che per l’opera mia non mi sia data cosa alcuna se non licenza di tornarmene a Firenze ». « Non poteva, udendo la cosa il Vescovo, sebbene gli dispiaceva, tenere le risa; e massimamente considerando che la burla fatta dal suo bertuccione era stata fatta a chi era il più burlevole uomo del mondo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Però, poichè del nuovo caso ebbono ragionato e riso abbastanza, fece tanto il Vescovo che Buonamico ricominciò l’opera per la terza volta, e la finì. Il bertuccione intanto, per penitenza del male fatto, fu chiuso in una gran gabbia di legno e tenuto ove Buonamico lavorava. Non ponnosi immaginare , non che dire, i giuochi che la povera bestiaccia facea col muso, colla persona e con le mani, vedendo altri travagliare in quell' arte per la quale tanta passione avea, ed ella non potendo fare.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Fu sicuramente in un purgatorio. Finalmente, l'opera fu compiuta, e, levato il palco, il novello pittore imprigionato fu posto in libertà». All'udire questa novella ridevano i canattieri che servivano i loro padroni a mensa, ridevano i figli di Bernabò , ma più di tutti sembrava che dalle risa morir volesse il vecchio Signore di Milano, a cui le lagrime coprivano gli occhi, e che, terminata la narrazione, stette alcuni minuti in atto di stanchezza e senza poter dire una parola, siccome uomo che ansante si dà a riposare dopo essersi correndo salvato da un gran periglio.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma quella gioja venne turbata da una novella che si sparse che uno de’ guarda boschi di Bernabò al cui abituro il principe era vicino era stato colpito da un colpo mortale di apoplessia, per cui giungevano agli orecchi del vecchio principe come de’ suoi figliuoli le strida di una sorella del pover uomo die per la morte di lui si vedeva rovinata e che tenea per mano due teneri figliuoletti del trapassato , i quali alle di lei grida univano le loro , sicché que’ suoni veramente laceravano il cuore. Bernabò non era facile alla pietà; ma era spesso benefico, e quindi alzandosi dal suolo su cui sedeva , ordinò ad alcuno de’ canattieri di andare alla desolata donna ed assicurarla che le sarebbe stata passata una pensione. Fu Lorenzo un fedele guarda boschi, disse egli, ed io devo rimeritare i suoi buoni servigi.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma andiamo, figli miei, ritiriamoci da questi luoghi, che le grida di quella spiritata mi chiamano al cervello i miei vapori. Lo spettacolo impreveduto della morte non lascia mai di fare una forte impressione sugli animi non avvezzi a considerarlo da vicino : quindi nel far ritorno l’allegria fu bandita dal cuore di ognuno dei giovani principi figli di Bernabò ; e poiché questo sembrava in preda a cupe meditazioni, muto era pure il labbro di Medicina che stavasi addietro de' suoi padroni, che allora sembravano dimenticare la sua esistenza. Ma un caso ancora più funesto si preparava a quella brigata.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Bernabò, nel mentre volgeva qua e là gli occhi, parve una persona vedere nella foresta, e parvegli non essere alcuno del suo seguito; sospettò che fosse qualcuno che cacciasse contro il divieto de' suoi ordini, ed accendendosi del suo terribil furore comandò a' suoi canattieri che s’impadronissero dell individuo che sembrava sprezzare i suoi decreti. Ma noi prima di vedere che cosa fosse che nascere faceva i sospetti di quel Signore feroce, noi dobbiamo venire alla storia di un altro de’ nostri personaggi. Non è sicuro l'uom che sta sprovisto, E troppo crede al ciel chiaro e sereno, Non pensando che possa venir tristo , E non porta il cappello in mano almeno.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","BERNI, Orlando, C. XXXl. Anselmo, l’antico servo di Uberto Visconti stavasene nell’albergo che il suo signore gli avea indicato, aspettandolo di ora in ora, e facendo in sua mente de’ sospetti poco invero onorevoli alla sua padrona, cosa comune con molti altri della sua professione, quando finalmente gli capitò un villano con un biglietto per lui ed un portafoglio, ed aperto il biglietto lessevi l’ordine di Uberto di recare le due lettere che erano nel portafoglio a Cusago e consegnarle nelle mani del castellano di quel luogo perchè fossero rimesse subito con una terza sua lettera a Bernabò. Per altro, siccome era già notte, il savio Anselmo non credette che la pressa del suo padrone giungesse a tanto da volerlo, esponendolo ai maligni influssi dell’aere notturno, in viaggio sotto il raggio poco salubre della luna, alla quale cogli Egiziani e tutti gli antichi attribuiva umide e funeste influenze; e quindi riponendo la lettera ed il portafoglio andò tranquillamente a coricarsi per riposare delle fatiche già molte sostenute nella giornata, ed a fare de’ sogni dei quali non avrebbero molto a lodarsi le donne se io fossi loro sì poco cortese da svelarne il mistero.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma io ho della stima per quel sesso; ed io non dubito, così come facea quel ribaldo di Anselmo, della loro immacolata virtù. Il giorno appresso, destatosi che il Sole erasi già alquanto alzato sull’orizzonte, il nostro bravo Anseimo si pose in viaggio; e poichè se egli sognò male del bel sesso non era poi del tutto sua colpa, mentre durante il sonno nullo è l'imperio della volontà, io non lascerò per altro di scusare i suoi ragionamenti sveglialo, e nei quali, posto che si fu a cavallo, il brav'uomo, scettico intorno la virtù femminile e la felicità che deriva da essa, passava la sua strada. — Or vedi il mio padrone!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ben fece a prender moglie ; egli mi scrive che è obbligato a starsi a letto ; egli avrà cercato briga coi figli di Bernabò, e ne avrà riportato il guadagno di qualche stoccata! E quella santa pudicizia di sua moglie . chi detto lo avrebbe che anch' essa avesse buone orecchie per le lusinghe del serpente ... — Ah, ben ho fatto io che colle donne non ho voluto impacciarmi.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Va e fidati alla donna! — E quel pazzo di mio padrone coi capegli che già biancheggiano andare a invescarsi in questa pece! Forse che meglio non istà l’uomo nella sua indipendenza?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Chi prende moglie prende la croce. Tutti credono di avere un angiolo; e non si sono scelto che un demonio che scaccia la gioja dalla loro casa ! Dicea bene chi disse che a tor moglie l’uomo mette la mano in un sacco ove sono novantanove vipere ed un’anguilla: tutti credono ghermir l’anguilla, ma poi non si trovano in mano che un serpentaccio.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","O che le sono gelose, e le vogliono che il povero marito stia sempre con loro ; e se un galantuomo si trastulla cogli amici fuori di casa, le grida, gli schiamazzi: Ahi traditore! ahi briccone! ahi assassino della tua moglie e de’tuoi figliuoli!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— O le sono imperiose e bisbetiche, e l’uomo per lo cheto vivere tutte soddisfar deve le loro voglie, e spendere e spandere in adornarle e farle contente, intanto che il bestione stenta senza goder nulla, ed è lo scherno de’ vicini. — O le sono colombe, in apparenza tutta dolcezza, e poi..., e poi... ; e poi fanno come quella cara colomba della moglie del mio padrone ! — Chi lo direbbe che quella biondina, sì dolce, di modi sì soavi, aveva ad essere come le altre!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Fortunato io che, maritatomi nella prima gioventù e restato vedovo senza figli, ho saputo far senza di una compagnia sì onerosa. I miei danari posso, se non altro , dire di averli goduti io ; e per dio, se non fosse per la Teresa che non mi vuole, e che però prenderei anche a rischio e pericolo, per dianora, che io non farei mai lo sproposito di prendere altre donne ! E qui il nostro nemico delle donne, che però aveva anch’egli la sua bella altera e restia, diessi ad intonare una canzone non meno de' suoi discorsi onorevole al bel sesso ; a quel sesso che spesso il rozzo uomo oltraggia colla sua lingua e non mai cessa di amare.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Gridino e belle al sacrilegio; ma poichè la canzone fece passare una mezz’ora buona al nostro Anselmo, egli è ben dovere che uno scrittore di romanzi la riferisca. Quando io m’era un garzoncello, Senza ancor pelo al mento, Fu l'amore il mio tormento, E due occhi mi ferir. Furon gli occhi di Lisetta, Quella trista bricconcella, Traditora quanto bella, Che mi trasse al suo servir.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Come lieti fur gli istanti Che con essa io passai primi ! Non è voce onde s’esprimi Quel godere, quel penar ! Io dicea : Sarò felice S’ella a me da la sua mano !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ah! ma no, lo spero invano; La ritrosa non sa amar ! Quando poi mi feci ardito A richiederle sua fede, Io stupii, che me la diede; Di sognare il cuor credè.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma di Lisa la promessa Fu solenne anzi agli altari ; E io sclamava: — Cieli avari Siate pur verso di me D’altri beni, or che ho un tesoro Che d'avere io non sperai; Nè io sarò per muover lai Se da voi più nulla avrò — Si diceva il primo giorno; — Ma poi scorsi pochi mesi, Dissi: — Ah! quando moglie io presi, Giove il senno mi levò. Nel mentre che cantava questa ultima strofa egli di già era entrato nei boschi di Cusago pei quali la strada si faceva assai angusta; poichè l'altra che al principe apparteneva, più grande e spaziosa, nessuno la potea calcare , pena la vita.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Non perseguitate che da Bernabò, prodigiosamente si erano moltiplicate in que' boschi le lepri, i daini, i cignali, che vi stavano talora delle intere stagioni in sicurezza, allorchè il Signore di Milano a Cusago piacevasi di preferire la primiera sua villeggiatura di Marignano. Quegli animali all’avvicinarsi del cavallo e del nostro cavaliere si vedeano fuggire scuotendo i cespugli che ingombravano la selva; ed anzi accadde che una lepre attraversando la strada, cadesse sotto i piedi del cavallo, e rimanesse tramortita. Il nostro Anselmo, che bene si sarebbe guardalo dal toccar cosa alcuna che avesse vita in quel bosco, ove il cacciare costava la vita, stimò però che potea farsi eccezione per un animale morto; e sceso dal suo ronzino, con un suo coltello che avea al fianco finì di uccidere la lepre, quindi pensò fra se : — lo farò un segno sulla strada e nasconderò quest' animale nel fesso di alcuna pianta vicina, o fra un cespuglio; nel mio ritorno riprenderolla, e me la mangerò a Sesto questa sera, e ne farò una picciola imbandigione alla Teresa, lo so che la povera fanciulla è un poco ghiotterella ; ed è bene secondare le sue voglie, per rendermela propizia; perchè la cattivella mi piace assai, e per essa tornerei volentieri a maritarmi un’altra volta.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Così il nostro bravo Anselmo, onorando coi fatti il bel sesso che tanto avea poc’anzi calunniato coi ragionamenti, esponendosi alla morte per la sua amata , prendeva dilicatamente pei piedi di dietro la povera bestia che ancora palpitava, e poiché del cavallo dubbio non avea che si movesse, legatane le briglia a un debol ramo di un albero, si diede ad intracciare la pianta od il cespuglio che momentaneamente fosse depositario della sua preda ; ma la sua mala sorte volle che il cavallo la di cui esperimentata immobilità egli credea a tutta prova, appena se ne fu scostato venti passi, tratte a sè le briglia si desse a correre pel bosco. Il povero Anseimo, dimenticando qual fatale mercanzia seco portasse, merce da paragonarsi in que' luoghi alla veste di Nesso che cagionò la morte di Ercole e della bella Dejanira , si diede a correre dietro l' immansueta bestia, chiamandola per nome. Parea però che il nitrire di altri cavalli da Anselmo non udito chiamasse altrove l' animale socievole, poiché, ribelle alla voce del suo padrone, esso il passo anzi raddoppiava per allontanarsi vieppiù; sempre Anselmo lo seguiva; e lo seguì tanto che della sua vicinanza si avvide Bernabò; diede l'ordine che il lettore già conosce; ed in breve il buon famiglio di Uberto fu circondato da' canettieri, trovalo portatore di un quadrupede che la legge vietava di toccare sotto pena della vita; e col corpo del delitto in mano, fu condotto innanzi a Bernabò, in quel momento fatto cupo e dispostissimo alla crudeltà.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","I figli di Bernabò, al vedere quel disgraziato caricato di un peso sì funesto, sentironsi agghiacciare il sangue, quasi presaghi della condanna che stava per colpirlo; ed il cuore si strinse con maggior violenza dell’ordinario e respinse il sangue al buon Medicina , che pure non ignorava il grave periglio nel quale quel meschino che innanzi a Bernabò di già stava era condotto. Infatti l’espressione del viso del principe allora severa e dura indicava tutt’altro che propensione alla clemenza. Una fiamma sinistra saliva ad accendere le gote del fiero vecchio; l’occhio suo facessi splendente di quella fosca luce che la rabbia somministra; di sdegno il labbro tremava, sdegno che sì presto concitavasi nel petto di Bernabò vedendo conculcati i proprj ordini; e quello sguardo minaccioso fissando sul meschino che tremando gli stava innanzi che intende il bracco sulla sua preda, dopo averlo si può dire con questo annichilato, tanto fu lo spavento che in esso ispirò, — Ebbene, gli disse : bravo, hai fatto bella caccia: di qual paese sei?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Signore, tremando rispose il povero Anselmo, io sono Milanese; e a voi venia con delle lettere (e le cavava per mostrarle) ; ma io questa lepre non l’ho presa , io ; essa... — Essa ti venne trafitta e morta nelle mani; e tu pure andrai morto nelle mani di Gottardo l’ultimo de’ miei canattieri. — Per pietà, signore, uditemi: in verità... — La verità me la dirai quando io ripasserò a vederti appeso a capo di una corda : — Canattieri, sapete il dover vostro. — E dato di sprone al cavallo, andò oltre tutti precedendo; e seguivanlo, commossi, i suoi figliuoli, che non la crudeltà del padre ma la pietà della madre ereditato avevano; e dietro di essi i canattieri tutti, susurrando fra di loro che quel giorno sicuramente, o al più tardi la mattina appresso, sarebbe toccato al bravo Gottardo, l'ultimo dei canattieri venuto al soldo di Bernabò, ed al quale, in simili casi di giustizia o ingiustizia sommaria, toccava compiere le onorevoli funzioni di gran proposto; a Gottardo sarebbe toccato mostrare la sua abilità nello stringere a un cristiano una cravatta di canape per mandarlo all’altro mondo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Fra questi discorsi, che la civiltà avrebbe voluto si fossero o soppressi o tenuti almeno sotto voce da quella canaglia che seguiva Bernabò sotto il titolo di suoi canattieri, veniva il nostro povero Anselmo, che per suo grande conforto toccavagli udirli. — Povero diavolo! Ora sì, altro che la sua bella gli passava per il capo, altro che l’elogio o la satira del matrimonio: un laccio ben più nojoso ora lo aspettava; un ballo ben più penoso di quello cho avrebbe fatto colle belle, un peso ben più gravoso delle catene conjugali.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Certamente che delle mormorazioni sue ora stava per ricevere una pena troppo dura: un peccato così comune, come sono i giudizi temerarj, stava per essere punito secondo i dettami delle inesorabili leggi di Dracone, che, se erano state soppresse in Grecia, si erano tornate ad adottare da Bernabò. Egli accusava la triste sua sorte; il colore porpureo di che dipinte avea abitualmente le sue gote, avea dato luogo ad una pallidezza quasi mortale ; appena potea cambiare i passi ; e per ultimo convenne ad uno de' suoi conduttori più pietoso metterselo in groppa; e chi gli usò questa carità fu un uomo robusto, di fisonomia però sinistra, e che non indicava certo un’anima sì gentile; il quale però una volta che l’ebbe tolto in groppa, per suo maggior tormento ebbe a sentire, per averlo alcuno chiamato a nome , lui essere quel Gottardo industrioso al quale era confidata la cura di mettergli una collana che stata sarebbe l’ultima, e che non troppo onorevolmente gli avrebbe decorata la gola. Fra tante angustie giungeva il misero alla vista del Castello di Bernabò; passava su quel ponte levatojo da cui tornato non sarebbe indietro, se non forse morto; e già venendo meno i suoi spiriti, cadea in deliquio, nè riaveva i suoi sentimenti che per trovarsi fra le tenebre di un carcere umido e paventoso.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Questo pensier la ferita nativa Che dagli anni sopita e fredda langue irritando innasprisce e la ravviva , Sicchè assetata è più che mai di sangue. Tal fero torna alla stagione estiva Quel che parve nel gel piacevol angue ; Così leon domestico riprende L’innato suo furor, s' altri l’offende. Tasso, Gerus.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","C. I. Ma l'indifferenza , e direm quasi il piacere brutale col quale i canottieri di Bernabò si apprestavano allo spettacolo della morte del povero Anseimo, non passava per altro da loro nel cuore dei figli del tiranno, di Medicina, e quindi di Donina Porri, alla quale fu data la fatale notizia; ed alla quale i figliuoli, che sapeano il loro intervento essere inutile in tali affari, faceano istanza perchè si interponesse a favore del meschino che per sì lieve cagione stava per perdere la vita, adducendole i molti esempi che Beatrice della Scala avea disarmato l’animo di Bernabò, fino al tempo della sua morte.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Donina Porri, che amava Bernabò e che ne era riamata, sebbene timida di carattere acconsentì di far esperimento di richiamare a pietà l’animo ad essa rubello dell’invelenito suo sposo: e con essa l'istesso incarico si prendea la pietosissima Violante, a cui da principio nulla si volea dallo sposo si lasciasse trapelare, ma che ben presto nella mestizia e nel silenzio generale indovinò che una disgrazia le cagionava, e ad ogni modo udire ne volle, per dividerla, il tenore. Bernabò , giunto che fu nel suo Castello , portossi in una camera che solea abitare quando non voleache alcuno a lui si avvicinasse. La sua mente era accecata dall’ira: egli non era più capace di sani ragionamenti; e però colle braccia incrocicchiate, passeggiando per quella sala, così dicea: «— Egli, quel miserabile, sprezzare un decreto di Bernabò !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— I decreti di Bernabò che non riconosce ne’ suoi Stati nè Impero , nè Pontefice , nè Dio, fuorchè i suoi voleri. — Quasi che un mio comando certa morte non fosse di chi lo trasgredisce ! quasiché ovunque non giunga il braccio mio; o impunito una sol volta sia andato chi mi insulta!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E chi è costui? un miserabile , un pezzente ! E non ho io fatto trascinare al supplizio, con mitra d’infamia, degli abati, dei principi, e di coloro a cui scorrea nelle vene il sangue più nobile della città!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Non distingue grado Bernabò in chi l’insulta; tutti devono perire! — Salvossi forse dalla morte quest’anno l’Ardizoni Podestà? — Si poterono essi salvare i miei Cancellieri ?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ah che terribile come il fulmine è lo scoppio dell’ira mia; e, siccome esso, se non rispetta le torri più eccelse non lascia però di abimarsi fino alla terra! — E chi mai può strappare una vittima a Bernabò? — L’amore stesso che le vene gli accende, non salva chi è caduto nell’ira sua.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Non morì ella, non è molto, fra i disagi di una carcere dura, per un oltraggio fattomi, Giovanna che a me fu un giorno la più cara di mie amanti! — Ora costui, sotto i miei occhi stessi , si attenta sprezzare i miei decreti, sfidare l'ira mia? — Miserabile!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","tu, avanti che questo giorno sia caduto, tu pure ne andrai, nunzio del poter mio , all’altro mondo ». Quindi, quasi stanco dell’impeto stesso della sua passione, il principe si gittava a sedere sovra un’ampia seggiola a bracciuoli, la quale appena capir potea la gran massa della voluminosa sua persona. In tale stato egli era , quando Donina Porri e Violante vennero alla sua presenza, e subito si inginocchiarono piangendo a’ suoi piedi, senza aver coraggio di proferire una parola.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","L’essere comparse in una stanza a sè solo riserbata, e detta per le circostanze che la faceano preferire al tiranno la stanza dello sdegno, bastato sarebbe per crescere ancora di vantaggio il furore di Bernabò ; ma il muto pianto di Donina, che egli amava e dalla quale era di amore ricambiato, il lagrimevole e dolentissimo aspetto di Violante, scossero un breve istante l’animo del fiero vecchio , che loro disse: — Or via, voi pure verrete ad accrescere le penose impressioni dell’animo mio! Su via, Donina, lasciatemi; lasciatemi , Violante; non sono i momenti questi, non è questo il luogo in che vi accostiate a Bernabò. — Ah, Signore, disse Violante, le nostre pene non ci sono meno gravi di quello che a voi non sia qualsivoglia altro pensiero !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Donina non avea, timida come era, coraggio di pronunziare una sola sillaba. — Violante, disse Bernabò con dispetto,Donina, alzatevi, lasciatemi: io ve lo comando! — Ah no, noi non vi lasceremo finchè voi non ci concediate la vita dello sciagurato che per un ordine vostro deve perderla, si arrischiò a dire Donina, tutta tremante siccome foglia cui scuote il vento.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Questa non era forse la maniera di ottenere una grazia da Bernabò; chè non è mai sicuro espediente affrontare un uomo nel primo impeto della sua passione. Il gonfio torrente, più duro trova l'ostacolo, più stretto trovasi dalle sponde , e più ribolle e infellonisce , e tutto distrugge con indicibil forza quanto a lui si oppone. Regina della Scala, colla pazienza, colla sommissione, coi sospiri , ottenca dal duro suo consorte molte grazie: ma Donina non si era mai posta a tal esperimento, non avendo il nobile carattere di moglie a farle scudo; ed ora che lo avea, la poca esperienza, la debolezza del suo carattere, il suo terrore, la facea errare sul modo da scegliere per ammansare il furente Bernabò; e Violante stessa, usa a trattare con un’anima gentile e generosa qual era Lodovico, il migliore senza dubbio fra i figli viventi di Bernabò, poco esperta esser dovea de’ mezzi più giovevoli per disarmare la collera del di lui padre.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Quindi quel fiero vecchio, infellonito, alzandosi e battendo col piè il pavimento con tale impeto che sembrava volesse sprofondare l’assito di che era impalcata la stanza, gridò: — Pazze forsennate! non sapete che uomo al mondo non distorna la vendetta di Bernabò! e dato un urto a Donina furioso uscì dalla camera, con tutto l’impeto di che era capace spingendo le imposte.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Violante allora venne meno : accorse Lodovico ad essa ed alcune ancelle; e venne trasportata fra un silenzio di costernazione nella camera che nel castello essa occupava ; Donina andò a sfogarsi in lagrime, dell’aspro trattamento del duro marito, nelle proprie stanze. Ma poco dopo questa principessa scese nella sala ove d’ ordinario conversavasi nel Castello; ed ivi trovò in mesto silenzio Rodolfo , Lodovico, Lancellotto e Medicina, dei quali i primi tre di quando in quando levavano un sospiro, l’ ultimo sembrava intento a meditare alcuna cosa di gran momento. — Al comparire di Donina, Lancellotto di lei figlio le corse incontro, e stiglisela fra le sue braccia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Donina si sciolse mestamente da quegli amplessi; e sedendo sovra una elegante seggiola a bracciuoli usa ad accoglierla, versava dagli occhi un muto pianto, nel mentre che i sommessi sospiri dei giovani figli del di lei consorte faceano risposta a quelli che di quando in quando più profondi a lei scappavano dal seno. Ma finalmente Medicina ruppe quel silenzio, e cosi disse : — Eppure a me dà il cuore di salvare quell’infelice, se viene lasciato in vita fino a domani. — Ah!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","voi perderete voi stesso e lui non soccorrerete , disse Lodovico con mesta voce; noi conosciamo troppo gli effetti infallibili dell’ira di Bernabò. — No , non temete , replicava Medicina tranquillamente; il mio disegno è tale da potersi mandare senza grande difficoltà ad esecuzione, purché voi mi ajutiate all’ uopo e col danaro e coll’opera vostra, e purché ottengasi da Bernabò che lasci vivere quel povero diavolo fino allo spuntar del nuovo giorno. — Volea egli proseguire per dare a’suoi distinti uditori maggiori rischiarimenti, quando le pedate gravi di Bernabò troncarono le sue parole, ed il vecchio Principe, ancora tutto acceso il volto di sdegno , entrò nella sala.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Andò egli a sedere sovra il suo seggiolone , e dopo alcuni istanti di silenzio, sforzandosi quasi ad un sorriso, disse: — Noi siamo ben pazzi a darci pena della sorte di un miserabile che non vale la corda che lo mette a morte! — Chi lo colpisce è la legge. — Non è giustizia il sottramelo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Che egli muoia; che quattrocento al giorno ne nascono nella mia capitale. — Almeno, disse sospirando Donina, per amor mio concedetegli tanto di vita da piangere i suoi peccati ; e quel meschino non muoja prima che incominci il nuovo dì. — Questo è che brami, Donina?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","ebbene in ciò io voglio soddisfarti: egli è giusto che alcuna cosa possa la moglie di Bernabò. — Lodovico, ordinate che i desiderii di Donina sieno soddisfatti. —Dette queste parole, Bernabò, che era pentito di avere maltrattata la moglie che amava, uscì dalla sala, cui di già lasciato avea Lodovico; e Medicina disse che ora egli era quasi sicuro di salvare il povero condannato , e sottrarlo al suo supplizio ; ricercò Rodolfo di soccorso e coadiuvazione, e questa il giovine promettendogli intera, disse a Donina che stesse di buon animo , che sperava in breve di darle buone nuove.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Lodovico a cui Medicina, come a Rodolfo, comunicò di poi partitamente il suo disegno, andò a dare di buone speranze all’ infelice Violante, ed esortò gli altri tutti a mostrarsi piacevoli e sereni con Bernabò , per disarmarlo e tenerlo a bada, ed allontanare da lui ogni sospetto. Sebbene in quel Signore l'ira fosse di lunga durata, pure questa volta, dolente di averne fatto soffrire gli effetti ai membri di sua famiglia che più amava , Bernabò mostrò della sollecitudine per dar a divedere a Violante e a Donina che spiacevagli di aver loro recata afflizione maltrattandole nell’impeto dell’ira sua ; sebbene turbato, egli sforzossi di apparire un po’ tranquillo e soffocare internamente il suo mal umore; al pranzo poco mangiò , ma con dolce invito facea ressa a Donina che non l’imitasse, ed anche a Violante , la quale però non potè toccare vivanda; dopo il pranzo, trattenutosi alcun tempo co’ suoi figli, colla moglie e la nuora, chiese che gli fossero recate le lettere di Uberto; lesse quella che quel Signore gli dirigeva per iscusarsi se alla Corte non compariva , accennandogli che in un sinistro incontro accadutogli era stato ferito ; nè disse una parola colle donne e coi figli, quindi ritirossi a passeggiare nel suo giardino, solitariamente ivi dando novello sfogo all’ira che tuttavia in petto calda gli bolliva, e che solo a gran pena avea repressa. Venuta la sera disse che il giorno seguente sarebbero tornati a Milano; stette qualche istante in compagnia di Violante, di Donina e di Lodovico; scambiò alcune parole con questo , domandandogli di alcune cose riguardanti Cremona; domandò conto di Rodolfo e di Medicina, che sentì usciti dal Castello; e quindi, stanco più delle fatiche dell’ animo che di quelle del corpo, si ritirò per coricarsi, dicendo : — Domani, alzandomi, quel miserabile sarà perito; e vedutolo pender dal canape , si dissiperà, coll’eseguita condanna, il mio corruccio.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Intanto in grande sospensione di animo stavano Violante e Donina, non meno che Lodovico; ma ad istanza di quest’ultimo, tutti si ritiravano nelle loro camere. Allora Lodo-vico , fatto a sè venire il canattiere che le funzioni quella notte dovea eseguire di carceriere e di boja, gli disse di che trattavasi, e gli pose fra le mani una borsa d’oro, soggiungendogli che confidasse in lui che un rischio, secondandolo, non correa al mondo, poichè col proprio sangue Io avrebbe salvato; ma minacciollo, se non obbediva, di farlo per la gola appiccare nella prima congiuntura che gli si paresse di poterlo fare coll’approvazione del padre suo, congiuntura che certo non gli sarebbe mancata. Queste minacce, più clic l'oro e le promesse, resero il rozzo canattiere pieghevole a secondare i desiderii del figlio di Bernabò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Dopo di che, tutto fu silenzio nel Castello: le sole due guardie che ne custodivano la maggior porta laccano dei loro passi pesanti risuonare le arcate volte del vestibolo; e tutto consigliava la quiete fra quelle mura, ed annunziava le dolcezze del sonno. Pure l'anima sbigottita di Donina non potea gustare di questa tregua che giornalmente la natura mette al dolore degli afflitti ; ed alla misera Violante l'incertezza delle sue speranze rendeasi angosciosa al pari d’un aspro dolore. Invano Lodovico la confortava a non dubitare.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ah, sciamava ella, l'anima mia non sarà tranquilla finché io non abbia la certezza che siasi impedito questo delitto, che già, cogli altri molti che Bernadò pur troppo commise dopo la morte di Regina della Scala , accresce quel sangue che riverserassi sul nostro capo innocente! — Ed in ciò profetessa fu la donna infelice; ed assai ingannossi lo sposo di lei, che sì funesta idea da essa cercava, combattendola, di allontanare. Ma un altro individuo trovavasi in non meno penosa situazione, ed era il nostro povero Anseimo, che contava le ore con un’ angoscia mortale, e che mezzo stupido , quasi desto non fosse ma fra un sonno penoso, stava immerso in quello spavento che nei meno intrepidi , ed anche nei forti, incute l'idea di una morte inevitabile e vicina; orrore che la natura ispira, e che l’uomo più misero non lascia di provare fra le angustie de’ suoi patimenti.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli pregava Dio che gli salvasse la vita; e nel tempo stesso gli raccomandava l’anima propria: tremava di dover morire senza l’assistenza di un sacerdote, senza i conforti della religione; e nel tempo stesso non sapea indursi a credere di dover perder la vita. Poveretto ! ecco che cosa lo aspettava invece della geniale cena, e della imbandigione della lepre, da godere in compagnia della Fenice delle donne, della sola eccezione alla regola generale , la forosetta di cui il matto era innamorato, e per amore della quale si era esposto a sì tremendo periglio !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Da questa tema acciocchè tu ti solve Dirotti perchè io venni... Dante. Frattanto l'ingegnoso Medicina, accompagnato da Rodolfo e da Lancellotto, uscito dal Castello sull'imbrunir della notte , dopo di aver fatti alcuni apparecchi, quietamente inviavasi, ricalcando presso a poco la strada che quella mattina stessa aveano calcata per cacciare, verso i vicini boschi circostanti; e via facendo aveano luogo fra il bravo pittore e i due giovani figli di Bernabò alcuni discorsi misteriosi relativi all’impresa che gli doveva occupare. — E voi credete, Medicina, diceva Rodolfo, di poter ingannare a questo modo Bernabò mio padre?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Cospetto, se lo credo! se non lo credessi , o almeno non vi vedessi gran parte di probabilità pel buon fine, al diavolo se vorrei tanto arrischiarmi! Ma non mi affermaste voi stesso che vostro padre di rado assiste all'esecuzione delle sentenze; e che ordinariamente passa solo a dare un'occhiata quando sono eseguite ?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Sì certamente; ma quest’occhiata non è quella che potrebbe tradire il nostro segreto? — Potrebbe; ma io spero che non lo tradirà: la prigione la conosco: ad ogni modo alla prima ombra di pericolo fuggo a Pavia e colà mi metto in salvo. Che se il giuoco va bene, io resto al fianco di Bernabò e continuo ad essergli buon amico ed allegro compagno.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Io arrischio di perdere un’utile pratica; ma lo faccio per mostrare la mia devozione alla Illustre Donina, alla Illustre signora Violante, ed a voi; ed anche per salvare un povero diavolo che veramente andrebbe all’altro mondo per un peccato ben leggero, come è quello di aver ucciso un lepratto. lo potrò perdere la Corte; ma, pazienza e allegramente! in questo caso io tornerò al mio mestiere di pittore, ed andrò ad empiere il mondo dei miei capi d'opera , vivendo a forza di dipingere storie sui cassoni e tabernacoli sulle strade.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Aggiungi che non sarai giammai dimenticato dai figliuoli di Bernabò, e che io e Lodovico avremo cura di render grave la tua scarsella , che la pittura non riescirebbe ad empire che in modo assai imperfetto. — Vi ringrazio, vi ringrazio: con queste assicurazioni io mi sento crescere forza all’impresa, e mi ci metto con più piacere. — Ma io spero che noi non avremo a separarci : la cosa anderà bene per se; il luogo è opportuno assai; una volta che il nostro galantuomo sia appiccato ad un buon canape, chi conosce se egli sia un caprone od una pecora?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Tutto sta che altri non ci discopra. — Ad allontanare ogni inutile testimonio, siamo qua noi, disse Lancellotto: se occorre, io farò anche da facchino: e, perdio, mio padre scoprendo anche ch'io sia complice, non vorrà impiccarmi , io credo, per aver imparato una pagina dell’arte del giocoliere ! — E tu, Lancellotto , disse Medicina, hai faria di saperne già un volume intero : chi sa quanti giuochi da giocoliero già avrai latto ai poveri mariti di Milano Tu sei molto destro; il mondo già lo dice, e hai l'aria di volere avanzar Rodolfo; ma la mercanzia non è oggi così fresca , Lancellotto.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Dimmi, vi sarebbe pericolo che tu avessi paura a maneggiarla ? — Paura, Medicina, paura! non mi conosci tu , non mi conosci.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Per me nemmeno l’aspetto di Satanasso vivo varrebbe a spaventarmi , sebbene io dubiti che esisti ancora Satanasso ! — Si vede che tu sei veramente bene incamminato sulla buona strada, figliuolo, replicò Medicina. Ma non sarò io che farà la parte da missionario, sebbene il diavolo lo debbano sostenere esistente i pittori, poichè cento volte gli hanno fatto il ritratto.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ed appunto mi viene in mente una strietta di un diavolo vero, per cui tutti hanno una grande divozione: egli è un aneddoto di un pittore, il quale avendo da un suo commettente ricevuto commissione di un quadro nel quale esprimesse l’avidità dell’uomo pel danaro, indovinate che cosa andò ad inventare? Egli vi fece sospeso nell’aria un grande diavolaccio di colore d’argento, che stese le sue grandi ali da pipistrello se ne volava per portarsi fra le nubi e sottrarsi all'altrui vista; e più basso, non so bene se in una piazza o altrove, egli fece una turba di ogni generazione di persone, dui principi cominciando fino ai discepoli di S. Francesco che rinnegano ogni possesso di cosa alcuna, ed a tutte queste figure pose in mano arco o balestra, e la mira era appunto volta a quel diavolaccio ; e sotto scrisse che tutto il mondo a quel diavolo di argento mirava: — ed avea ragione. Ecco il diavolo che produce le maggiori tentazioni, ecco il diavolo a cui tutti sacrificano; sebbene voi due , e con voi molti altri, sagrifichino assai anche ad un altro diavoletto più vezzoso, io voglio dire all'amore.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Uhi Medicina, tu mi dai diabolicamente nel morale, disse Rodolfo : io ti prenderei per un Seneca od un Catone, se non sapessi che tu pure sacrifichi ai diavoli di tutti i peli. — Ma eccoci giunti all'abituro a cui eravamo volti : lasciamo i diavoli, ed occupiamoci delle creature più materiali, aventi e non aventi il respiro. Essi erano infatti giunti innanzi ad una povera casuccia da contadini, nella quale sentivasi una vecchia garire e due garzoncelli piangere in un modo affannoso.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Eh via tacete, finitela una volta; si è morto il babbo; ma il sig. Bernabò ha promesso di assisterci, ed è uomo di parola : avete paura di non aver più pane quando l'ha promesso il signor Bernabò? anche a me era caro il povero Lorenzo; ma alla fine ora che il pane è sicuro, se il Signore lo ha voluto con lui, noi avremo meno schiamazzo qui in terra, chè quando era cotticcio era una bestia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Così diceva la vecchia; — e Medicina che si era coi due compagni arrestato fuori ad udire quelle parole, disse ai due giovani : La cosa pare bene incamminata : Un buon principio vale metà dell'opera; — e quindi percosse replicatamente colla mano la porta. — Chi è? si udì domandare al di dentro dalla voce stridula ed agra della vecchia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Aprite, siamo gente della Corte del sig. Bernabò ! rispose Medicina con voce rapida e risoluta.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Che Dio mi assista i replicò la vecchia : apro subito ; ma ci trovate in uno stato ben miserabile; — ed essa aprì la porta levandone i chiavistelii; e quindi componendosi i grigi capegli tutti in disordine, e gli abiti che le piangevano addosso, disse: — Per amor del cielo, l'illustre signor Rodolfo ! l’illustre signor Lancellotto! misericordia; abbiano di noi pietà !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Figliuoli , ritiratevi nell’altra stanza. — Eh non vi vogliamo già squartare, disse Lancellotto, storcendo il naso pel puzzo che esalavasi in quell’abituro. — Sentite, buona donna, disse Medicina; noi non siamo qui che per farvi del bene.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Io sono un pittore al servizio del signor Bernabò, ed ho bisogno di un bel cadavere per ritrarlo in una istoria di Caino ed Abele; e sono venuto per comperare quello di vostro fratello ; e ve lo pagherò tre fiorini d’oro, se di tanti vi accontentate. — La vecchia restò maravigliata, sentendo che si avessero a vendere cadaveri; e quindi disse: — Oh Signore volgetevi ad alcun altro: perchè che direbbe l’anima del povero mio fratello, se io gli vendessi il suo corpo ancora caldo? Povero Lorenzo!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","era egli che ci sostentava col suo mestiere di guarda boschi! — E qui gittava un gran sospiro. Rodolfo susurrò alcune parole nell’orecchio di Medicina; e questi gli rispose: — Ahi voi volete farne una commedia perfetta; ebbene mi proverò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Sentite la mia donna, di poi soggiunse: oltre i tre fiorini, che potrebbero anche essere quattro, io vi presterò ancora un altro servizio e vi troverò un buon marito che vi tenga la compagnia che vi teneva il defunto vostro fratello. Io ci scommetto che tanta ventura mai non vi è capitata al mondo. E di fatto la vecchia era brutta veramente oltre ogni dire, ed avea fra le altre cose due occhi circondati da un orlo vermiglio, ed una doppia fila di denti lunghissimi che sembravano due palizzate.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Signore, rispose la vecchia un po’ offesa nel suo amor proprio, se avessi voluto prender marito io ne avrei avuto più di uno a scegliere; ma finchè viveva il povero mio Lorenzo. .. — Finché viveva il vostro Lorenzo eravate bene appoggiata : or via, dunque, se ora vi offro un marito, capita in buon punto: ma mi darete voi il cadavere del vostro fratello? Parmi bene che il cambio sia tutto a vostro vantaggio !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Oh Signore, io ho paura di fare un gran peccato a venderlo: è l'unico mio fratello; e io non vorrei... — Sentite , alla fine egli non deve servire che per un uso assai buono; e l’anima di Lorenzo non ha nulla a lagnarsi di vedere il corpo suo servire di ritratto al primo che aprì le porte dell’altro mondo, all’innocente Abele, il prediletto del Signore. Se fosse per Caino, ancora vi vorrei compatire; ma il modello di Caino già l'ho avuto, sebbene se voi foste uomo mi potreste servire a maraviglia, e vi sarebbe anche il vantaggio della fraternità; ma giacchè il Caino è fatto e non resta che l’innocente suo fratello a ritrarre, dite : Ecco qua quattro bei fiorini d’oro; avete mai veduto tanto? Or via datemi quel corpo, e sono vostri.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Oh Signore... disse la vecchia esitando e facendo una smorfia. Qui Rodolfo prese egli la parola, e con voce risoluta, disse : — Or bene, se non volete darlo per amore, vi converrà bene darlo per forza ! Cospetto , per qual motivo saremmo noi principi se non fosse perchè i nostri dipendenti facciano il voler nostro !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Decidete dunque : o accettare le offerte del pittor Medicina, od ubbidire ai comandi assoluti di Rodolfo Visconti. — Ah ! in questo caso, disse la vecchia, non disturberò l’illustre signor Rodolfo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ebbene signor Medicina, o con qualsiasi altro nome egli si chiami, io vi acconsento: non accetterei danaro, ... ma sono una povera donna , e lo riceverò. — Quanto all’altro affare poi... — Voi parlate del marito, disse Medicina ; dandole il danaro; — Ve lo procurerò! Rodolfo e Lancellotto crepavano dalle risa; la vecchia condusse Medicina in una stanza vicina ; Medicina tornò indietro, si fece dare dalla sibilla un sacco ; le ordinò di mettere i ordine l'asinello che avea nella stalla; quindi, ajutato da Lancellotto e da Rodolfo, messa l’esanime spoglia dell'estinto boscajuolo nel sacco, se ne caricò le spalle, portolla fuori del tugurio, ed essendo già pronto l'asinello condotto fuori della sua stalla ed imbrigliato dalla vecchia, su di esso stese a rovescio il sacco, che assicurò con una corda; ringraziando anzi il partire la buona donna, che facea di molte esclamazioni, e sospirava; e dicea fra sè, Chi sarà mai chi mi voglia per moglie?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E dopo qualche tempo andava a fare sogni ben ridicoli di amore. Frattanto, piacevolmente fra loro discorrendo, i tre compagni faceano ritorno alla volta del Castello. — Questa scena fu veramente una delle più belle della vita mia, disse Rodolfo ridendo e battendo i piedi per le risa.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E la promessa sposa è veramente dotata di una rara beltà ! soggiungea Lancellotto con eguale ilarità. — Che diavolo mai vi venne in mente, Rodolfo, disse Medicina, di voler dare per marito quel povero diavolo a quella brutta vecchia!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E se fosse maritato? — Se è maritato, replicò Rodolfo, in questo caso la povera vecchia dovrà portarsi all’altro mondo i suoi gigli; ma se non è maritato voglio che il benefizio sia tale che sempre di esso il nostro merlo si abbia a ricordare. — E per verità, disse Medicina che tenea per la briglia l’asinelio, giammai non ho menato al mercato mercanzia più strana !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma il povero diavolo non si aspettava un tale onore dopo morto, di essere accompagnato al luogo di sua sepoltura da due illustri principi quali voi siete. — Nè si immaginava le belle cerimonie che andava ad incontrare, nè la buona opera che dovea fare, nè che dovea passare per le mani e sulle spalle dell’eccellente pittore Medicina, disse Rodolfo. — La cosa è veramente comica, soggiunse il faceto pittore cortigiano; ma non vorrei che il diavolo mandasse un qualche nuvolone, e che la commedia avesse a trasformarsi in tragedia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ora la cosa è già incamminata, e noi dobbiamo finirla, disse Rodolfo ; e già questo qua non parla sicuramente ( e accennava il cadavere), ed anche l’asinelio è assai discreto; la vecchia poi non sa nulla , e dovrà poi tacere se le preme l’amante. — Oh da quel lato siamo sicuri: ma veramente avvicinandomi al castello il cuore comincia a martellarmi in petto: Bernabò è quell’uomo capace di impiccare anche il povero Medicina, disse costui fermandosi un istante e facendo fermare il mansueto somarello che lo seguiva. — Ma Medicina non istarà lì a farsi impiccare da Bernabò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E quindi più seriamente Rodolfo soggiunse: — Voi potete passar la notte fuori del Castello , e finchè il nostr’uomo non sia in sepoltura starvene in guardia per fuggire al primo avviso : danari non ve ne mancheranno ; e coi danari si sta bene in qualunque siasi paese. — Ma eccoci omai innanzi al Castello. Essi erano infatti da esso solo distanti forse due trar di balestra: era il Castello di Bernabò alquanto lungi dal picciolo villaggio di Cusago; ed era in tale situazione stato da Bernabò fabbricato, sì perchè quel Signore era amico di vivere a suo agio, senza comparire molto in pubblico, motivo per cui avea con sì rigorose pene proibito a chi che si fosse di percorrere le strade a lui riservate; e sì ancora perchè, ricoverandovi ne' tempi di peste (flagello che non di rado desolava di que’ giorni l’Italia ), egli vivea sicuro fra i suoi famigliai , lontano da tutto il restante del mondo, così in questo che nel Castello di Marignano, luoghi favoriti di sua residenza.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Questa era una circostanza assai favorevole all'esecuzione del disegno ideato dal destro Medicina per la liberazione del misero Anselmo: infatti, nel mentre che il bravo pittore ad altro canto del Castello si accostava col somaro caricato della inusitata sua soma , Rodolfo e Lancellotto entrarono per la porta maggiore, e poiché ne ebber varcata la soglia, le due sentinelle che v’erano a guardia alzarono il ponte levatojo; e poco dopo in parte del tutto opposta dal palazzo, quella cioè ove Medicina se ne stava attendendo, un altro ponte levatojo che metteva ad una piccola porta di una torre scendeva, ed usciva Rodolfo il quale a Medicina così diceva : — Tutto è in ordine: tutto è silenzio nel Castello: la cosa va benissimo. — Venite avanti, Gottardo: ecco il sacco di cui vi dovete caricare: allegro , Medicina, che tutto va a maraviglia. — Quindi, uscito il canattiere e caricatosi del sacco che involgea la spoglia del povero guarda boschi, lo recò nel Castello, e in gran silenzio seguendolo Rodolfo e Medicina, avviaronsi verso la prigione poco lontana; ove trovarono, innanzi l'uscio ancor chiuso, Lancellotto.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","All’aprire dei catenacci stridenti, il povero incarcerato fu per morire dallo spavento; ma Rodolfo gli disse di non temere e di non aprir labbro, che erano venuti a liberarlo. Anselmo adunque, traendo un sospiro che sembrava un soffio del mantice di Vulcano, se ne stette cogli occhi spaventati a vedere che cosa accadesse. Allora venne liberata dal suo inviluppo poco decente la salma del già onorato guarda foreste.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","« C’è da lavorare, disse Medicina; questo malandrino ha capegli rossi, e quest’altro qua che vive gli ha presso che negri; ma io ci avea pensato», e cavando di tasca un cartoccio di nero di fumo comandò a Gottardo il carceriere-boja di tingere i capegli del povero corpo dell’onesto già boscajuolo; e quindi , data un’occhiata ad Anseimo di propria mano fece alcuni segni sul volto al paziente cadavere, e gli anneri il collo e alquanto il viso; e appresso disse al canattiere che apparecchiasse la corda. Quegli subito la appiccò ad un enorme anello , che a tale uffizio pendea da un arco della prigione, quindi fatto spogliare Anselmo, a cui furono dati altri panni, e de panni di esso vestito decentemente il fu Lorenzo, questo per ultimo, levato di peso, venne appiccato a capo del canape perpendicolare; e veramente colà sospeso fra cielo e terra, facea la più bella figura del mondo, di che rideano sommessamente Lancellotto e Rodolfo, a malgrado della naturale tristezza di quella scena. Ma Medicina disse : — Ora convien fuggire, e il cielo ce la mandi buona !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— No, disse Rodolfo; prima si mantenga la parola alla nostra driade. — Ho altro per il capo rispose Medicina! Ora che il fatto è terminato, conviene, senza indugiare un minuto, pormi in sicuro.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Hai una gran paura, Medicina! Ma sai tu che non è ancora la mezza notte? Or bene, dite un po’, galantuomo amico delle lepri di Bernabò, avete moglie?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Anselmo stupidamente rispose che no. — Ebbene, soggiunse Rodolfo: io ve l’ho procurata ; perchè vi dia lezioni di prudenza; e se amate la vita, giuratemi che la prenderete. — Io giuro tutto quello che volete, purché possa passarla netta, e trarmi fuori di sì brutto impaccio!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E giurò che avrebbe presa la moglie che gli si volea dare. — Or bene, disse allora Rodolfo, io ad essa vi accompagnerò. — Andiamo, Medicina; voi potrete anche colà fermarvi; e una volta che la cosa sia terminata bene, ve ne rendo avvertito e toniate al Castello a fare con noi le grasse risa.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Così dicendo tutti diedero di nuovo un’occhiata alla salma che stava penzolone del finto Anselmo; e costui soprattutto era bene contento di vedersi impiccato in effigie, purchè salva potesse portar fuori la pelle da quell'infausto Castello, dal quale gli parea mille anni di non essere liberato. In breve però furono da esso fuori Rodolfo, Medicina e Anseimo. Lancellotto restovvi per ricevere al suo ritorno il fratello, la cui bizzarria spingealo a condurre il promesso sposo, tanto nemico del bel sesso, a riconoscere la vezzosa sua compagna, la quale con lui dividere dovea le noje ed i piaceri della vita.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Terminata una tale spedizione, Anselmo, data solenne promessa alla poco vezzosa sua sposa, partì per passare il Ticino ed uscire dagli Stati di Bernabò; Medicina, al ricovero che avrebbe potuto prestargli il tugurio di lei, preferì passare il restante della notte a ciclo scoperto; e concertò con Rodolfo che, se fosse per lui pericolo, facesse la mattina per alcuni istanti del fumo sovra di una delle torri del Castello , sicchè vedendolo , fuggire egli potesse. Finalmente Rodolfo, tutto ridendo fra di sè delle cose passate, se ne tornò al Castello, ove lo aspettava e lo introdusse il bravo Lancellotto, a cui allegramente contò il restante della storia ridicolosa. Però i due giovani non erano senza una certa nojosa sospensione d’animo e timore; e più temeva il povero canattiere che solo dalle minacce era stato indotto ad essere uffizioso verso il suo carcerato, ed a impiccare in sua vece un morto.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Però il tutto andò a finire benissimo. Sull’alba, Bernabò scese nella prigione ; diede un' occhiata alla vittima del suo rigore o della sua crudeltà, e disse di tagliarne la corda. Un pozzo, cui una pietra chiudeva, era stato aperto sotto i piedi dell’esanime cadavere; il canattiere, onorato straordinariamente dell’incumbenza di boja, tagliò il forte canape; ed il cadavere precipitò nel pozzo, e con esso precipitarono tutti i timori e le incertezze che teneano in sospensione i cuori di tanti individui nel Castello.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Rodolfo e Lancellotto, avuta la buona notizia, corsero subito a riabbracciare e ricondurre in trionfo l'industrioso loro amico, il bravo Medicina; e terminata così meglio che non si credea quella terribile scena, ognuno si rasserenò. — Come poi Bernabò già fermato avea, quel giorno lasciossi Cusago, ed il Principe e tutti coloro che appartenevano alla sua corte fecero a Milano ritorno. Mentr'ei le corde Ne ricercava con maestre dita, Telemaco, piegando in ver la Dea Sì che altri udirlo non potesse il capo, Le parlava in tal guisa..... Odissea.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Marco Mongardo avea di già lasciato l’ospitale palazzo della sorella per far ritorno al suo tumultuoso asilo nell’ inquieta Firenze, ove avea un comando nell’ esercito della Repubblica ; e non è a dirsi il dispiacere della virtuosa sua sorella alla di lui partenza, siccome colei che affettuosissimamente amava quel solo resto della sua famiglia. Uberto , obbligato tuttavia a letto dalle due leggeri ferite nel braccio destro e nella destra poppa, ingegnavasi far animo alla diletta sua consorte, e procurava alleviarne il dolore facendovi succedere le speranze. — Su via, Isabella, a che vi veggo negli occhi tuttavia un muto pianto?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","non ve lo dissi, io porto quasi sicura speranza che le cose in breve cangeranno di aspetto; che ritorneranno nella patria loro tutti quelli che ne ebbero bando, e che nel tempo stesso terminerà la feroce tirannide di Bernabò: una voce interna mi dice che egli sta per ricevere il castigo di tutti i suoi misfatti! — Ah , che dite Uberto ! con tutta la vostra saggezza vi sareste voi per sorte messo a parte di una congiura ?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Non celatemi, non celatemi sotto il velo del mistero le vostre risoluzioni. Ah! io non vorrei che, orba di tutta la mia famiglia, vedova ancora rimaner dovessi di colui nel quale solo tutto ornai si raccoglie l’amor mio.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Deh! non vogliate a perigli esporre una vita per me sì preziosa. — E ancora, chi mai ci dice che , spento Bernabò , sia per essere migliore il suo successore !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— No mia diletta, acchetate i vostri timori; questi troppo oltre trascorrere vi fanno colla vostra immaginazione. — Ma la crudeltà di Bernabò giunge all’estremo. Ecco una lettera a me scritta in suo nome : Anselmo il servo nostro fu condannato a morte da un tirannico suo comando, perchè lievemente trasgredì le sue leggi sulla caccia!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Il meschino ha già perduta la vita ! — Un tanto abuso del potere non è egli tale da far raccapricciare, da far desiderare la caduta del feroce che il sangue de’ cittadini sparge siccome quello delle belve ? de’ figli suoi, che, sebbene di più mite ingegno, pure disseminano nella città la corruzione coi loro esempi di dissolutezza, turbano la pace de’ talami maritali, le caste speranze de’ giovanetti sposi , e contaminano colla sola presenza loro i gigli delle giovinette più virtuose ; sicchè nessun uomo può dire la moglie propria essere esente dai sospetti?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ah! ditemi, Isabella: Se voi in mano aveste il destino di sì orribile famiglia , non la lascereste voi precipitare a quella perdizione che essa merita ? — Uberto, voi mi parlate in enigma; nè io so indovinare ove mirino le vostre parole.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma voi di commissione di Bernabò vi portaste a Pavia ; voi forse colà scopriste alcun nembo che si aduna sul capo del vecchio Principe : voi salvare questo potreste, e voi noi fate. Ah! se così fosse, guardatevi dall’incontrare lo sdegno terribile di Bernabò che di ciò venisse in chiaro ; io ve ne scongiuro , guardatevene ... ; che quanto al dovere non è di una donna il dar giudizio in materie sì gravi.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— No, Isabella; io non ho finora che delle supposizioni; ed io solo per esse arguisco che una procella sta condensandosi sul capo di Bernabò .... Ma non temete, io seguirò, io spero, i dettami della prudenza e del dovere. — Le lievi mie ferite sono omai chiuse: in ogni modo domani io potrò, volendo, recarmi a Milano alla corte di Bernabò.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma via, diletta Isabella; molti nojosi pensieri fanno lotta nella mia mente ; prendi l’arpa, e fa che io gusti alcuna tregua da essi col piacere del dolcissimo tuo canto. La figlia di Anichino tosto , il molto diletto marito compiacendo, prese l'arpa che muta giaceva in un angolo della stanza, e dopo un breve preludio , aprendo una voce dolcissima al canto, così incominciò una sua canzone favorita : LODI DELLA SOLITUDINE. Colli diletti, solitarie piante Tra cui io meno mia tranquilla vita , Quanto a ogn' altro piacer corre d’avante, Quel che a voi invita !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Qui tutto io veggo maestoso il velo In cui fiammeggia il gran Pianeta eterno ; Qui tutto il giro dell' onor del cielo Minore, io scerno; Della tacita Luna, in cui s’ affisa De’ miseri e degli amanti la pupilla ; Che la pace consiglia, in cotal guisa Sempre è tranquilla! Qui l'onde io veggo che del cor gentile L' esempio son che sempre al Ciel s' innalza; Sempre al Ciel specchio è l’umido bacile Presso alla balza. E qui fra i campi, e i verdi colli, e il lago, La sempre egual tranquillitade alberga: A questi lochi chi sol l'or fa pago, Volge le terga; E l'innocenza resta, ed il diletto D’ innocenza purissimo seguace, Che lievemente scuote nobil petto, Nè turba pace.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Infra il silenzio di superbe cure, Il cuor favella che non mai ci inganna, Il cuor che il misero ama , e che le oscure Strade condanna Che orgoglio segue, ed avarizia cruda , La quale gemme ammassa, alza palagi, E crudelmente povertade ignuda Sprezza e i disagi Ma perchè solo è di virtù compagno, Ed in petti incorrotti è l’amor vero, Però vero di lui non ha guadagno Il ricco altero. E fra le selve si ritira Amore, Che è un fanciullino che i tumulti abborre, Quell' innocente amore che a tutte l’ ore A virtù corre. E de' taciti luoghi ella è pur figlia La pensierosa e timida prudenza, La qual sì cari gemetti figlia Di diva essenza.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nè la vera pietà, che orrida scena Fugge di oppressione e di rapina, De' verdi campi la presenza amena Hassi a meschina. E, in dolce nodo alla pietade avvinta. Segue felicità che il core appaga.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Altri ami le città ; di selve cinta Io sarò paga. Ma nel mentre la virtuosa Isabella queste lodi cantava della solitudine; i pensieri di Uberto non la seguivano nelle dolci idee che in lei destavano le parole della canzone che tutte erano uniformi ai desiderj del virtuoso di lei cuore. Egli pensava invece a quello che far dovesse; se, con taccia di infedeltà, e tradendo quasi il suo Signore, a lui avrebbe fermamente taciuto i suoi sospetti sul conto di Gian-Galeazzo ; oppure, non erigendosi egli in giudice delle colpe di Bernabò e del suo castigo, fedelmente avrebbe servito il vecchio Principe, ed aperti gli avrebbe gli occhi sui pericoli che esso correva.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli dicea fra sè stesso : Alla fine Bernabò già tocca gli ultimi confini dell’età che all’uomo il cielo concede; egli sembra ormai stanco degli affari, e ne cede le briglia a’ suoi figliuoli; e, se fra questi alcuno è che assai poco promette di lieto avvenire, altri pure ve ne sono delle colpe che il padre turpano ed il fratello innocenti, e tali sono Lodovico, Carlo, ed il fanciulletto Mastino. — Ma è ella poi virtù la mia, ritrarre dal precipizio un crudele che una città florida avvilisce fra il terrore , che tutte conculca quelle leggi di umanità che legano fra di loro non pur gli uomini ma ancora i bruti! — li d’altra parte non ho io adempito il dover mio, se, come già feci per lettere, informai Bernabò de’ discorsi da me tenuti col Conte di Virtù, senza dargli parte alcuna de’ miei sospetti !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— O legge del dovere, perchè talora avvolta ti mostri fra’ veli del mistero, sicchè a stento anche il saggio sceglie la via che al tempio conduce della giustizia! — E d’altra parte la caduta di Bernabò ancora mi presenta il mezzo di compensare quest’angelo che mi sta innanzi delle pene recatele co’ miei ingiusti e gelosi sospetti. — Il Conte di Virtù, amico della pace e di rendere contenti del suo governo i suoi soggetti,non esiterebbe, dietro le nostre istanze, a ridonare la patria a coloro che ne ebbero il bando ; e Marco ritornerebbe al fianco di una sorella che tanto lo ama, e che si caldi voti fa pel suo ritorno.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma le private cure in me non parleranno mai sì alto come la voce del dovere; il dover solo deve farmi determinare quale risoluzione io abbia a prescegliere : domani il Conte di Virtù passerà per Milano; domani io avrò forse o salvato o precipitato dall’alto suo grado Bernabò! — Ah, senza dolore io pensar non posso alla sua caduta! Feroce negli accessi di suo furore, egli è amico della giustizia e dell'ordine; nè il suo cuore è privo di quel vigore che forma le amicizie; ed un tempo me ebbe caro !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Io compiango la triste e bestiale sua natura ; compiango un’anima non del tutto vile imprigionata in un corpo che tanto, per le forti scosse che le comunica, la travia. Oh se l’orgoglio, e se il furore non guastasse Bernabò, se meno ardente fosse la sua indole, egli sarebbe buon principe: in lui la fermezza non manca, e l'amore dell'ordine e della cosa pubblica; ina ogni voce di equità tace in lui quando quella parla della passione; e fatalmente , dopo la morte della piissima Regina, egli si é fatto cento volte di prima peggiore. Poco dopo terminata la canzone, poi udissi un leggier picchiare alla porta della camera; e poichè Isabella ebbe detto — Entrate, comparve nella stanza il Chirurgo e Medico del villaggio, uomo rispettabile per una certa sua aria ipocrita di scienza che suppliva al poco tesoro che possedeva di cognizioni : coperto di una veste bruna, un po’ logora veramente e scolorata, dopo di aver fatti diversi inchini, rispettosi sì ma poco dignitosi (poichè la misera forma della sua smilza ed alta persona, ed il suo viso caratteristico, magro e smorto, erano poco in accordo colla affettata sua gravità), disse : — Buon giorno , signori miei, io non dubito che le cose saranno a buon termine: — Vediamo si vulnus glutinatur: — ma prima il polso, mio signor Uberto gentilissimo, il polso: — a maraviglia !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","non dà indizio di febbre alcuna: — ottimo segnale: — gravis inflammatio non est, et glutinandi spes est. — Ma ciò non di meno ve’, continueremo a raccomandare la dieta ; et bibere acquam calidam. — Signor Gregorio, disse Uberto, siete voi peraltro di parere che io domani possa fare una cavalcata fino a Milano?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Una tal domanda annuvolò la fronte del nostro vecchio allievo di Esculapio : stette qualche minuto come stordito e pensieroso, e poi disse : — Il Cielo vi guardi dal lasciare ancora il letto: sebbene veramente le due ferite sieno di poca entità, egli è però certo che colla quiete e coll'ottimo trattamento evitar si debbe l'infiammazione perchè del tutto pronta ne riesca la guarigione. — Vediamo questa della mammella. — Oh, leviter intumuit!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— So bene che scherzate: andare a Milano! — E questa del braccio? questa però va bene : bona signa sunt ubi, sine dolore, tenuis, et mollis, ec.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","; con un nuovo cataplasma questa in breve sarà rimarginata per mezzo della prima intensione, o sia della glutinatione: ma a Milano guardatevi di andarci, vi ripeto : potrebbe succedere una infiammazione da non potersi più vincere ; ed in questo caso.. ed in questo caso... — Ed in questo caso?... si affrettò di domandare tutta ansiosa e timorosa Isabella. — In questo caso, guarirebbe colla suppuratione, poichè la ferita è molto leggera e per niente pericolosa; sebbene in mano mia poteva benissimo il signor Uberto riportare anche di ferite più pericolose, o nel petto, o nella testa, o negli inguini, che avrebbe veduto come sarebbe stato trattato!...","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Io vi ringrazio infinitamente, dottore, vi ringrazio infinitamente della vostra buona volontà. — Oh sì, si accerti, signor Uberto, che io so trattare e far delle cure maravigliose ancora de ventre ictu perforato et intestinis vulneratis, so trattare del cranio rotto , de calvari a fracta, delle fratture delle coste, de costis fractis, e di tutte le altre humerorum, brachiorum, crurarum, digitorum, fractorum; ed io avrei ben desiderato che si fosse rotto o una gamba, o un braccio, ed anche, ciò che sarebbe stato più pericoloso, la spina dorsale per mostrarle quanta abilità... — Ma ella, signor Gregorio, è troppo grazioso: io la ringrazio infinitamente; e sono già troppo persuaso del suo buon cuore e della sua scienza! — Che sono mai, proseguiva il chirurgo prendendo caldo, che sono mai due meschine ferite da guarirsi in una settimana, in un braccio e in una poppa, senza che nemmeno sia messo allo scoperto l’osso, nel qual caso questo correrebbe rischio di sfogliarsi!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","che cosa sono queste miserie, per un uomo che ha fatto in Bologna il suo corso di studii sotto la guida di Messer Giovanni da Legnano, quel grande genio istruito non meno nella giurisprudenza che nell’arte de curandis morbis; per un uomo che tutto porta a memoria nella sua testa Celso, l’autore mio favorito: che ha di già veduto centinaja di suoi simili succumbere sotto l’invincibil forza delle loro malattie nelle sue dotte mani; e che solo per avverso destino è condannato a vivere oscuramente fra villaggi meschinissimi , laddove la virtù e la scienza... — La virtù e la scienza di un tal uomo meriterebbe, per lo meno, che tutti i ricchi avessero a rompersi le gambe, per poter pre- , miare chi loro, o bene o male, le accomodasse, o chi acquetasse colla morte i loro patimenti. — Certamente, certamente, replicava il medico che non intendeva l’ironia: ma ho da cavar sangue alla vecchia Caterina, sempre tormentata da’ suoi dolori reumatici ; permetta, signore , che io me ne vada ; e ci rivedremo domani a quest’ora. Il medico-chirurgo partì, e null’altro accadde per quel giorno a Sesto che meriti di essere riferito.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Uberto, dopo aver fatta una leggiere riflessione sull’orgoglio umano, del quale pur un esempio è quello di tanti medici che stimansi grandi baccellieri perchè, quasi a loro dispetto, l’opera di molte guarigioni compì la natura; in discorsi meno severi, si diede a intrattenersi colla bellissima sua consorte, la cui compagnia era per lui ben più piacevole di quella del nostro presuntuoso Ipocrate da villaggio. O Dii superni , O de’ superni Dii nume maggiore, Pietà d’un re servo e devoto a voi, E d'un padre che padre è sol d'un figlio Unicamente amato. E se da’ fati, Se da voi m’è Pallante preservato, E s’io vivo or per rivederlo mai, Questa mia vita preservate ancora Con quanti unqua soffrir potessi affanni.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma se fortana ad infortunio il tragge Ch’io dir non oso; or or, prego, rompete Questa misera vita ... Eneide, Lib. VIII. Ma il nostro lettore, che noi andiamo qua e là a piacer nostro conducendo , ora deve lasciare il palazzo di Uberto Visconti, e lasciar deve ancora la Corte di Bernabò per recarsi con noi a quella di Gian-Galeazzo ed al magnifico suo Castello di Pavia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Avvicinandosi la sera del giorno stesso di cui noi parliamo, qui tutto era in movimento, e tutto pareva indicare una intrapresa militare. Cinquecento Lance stavano, splendenti nelle armi, schierate nella vasta corte del Castello; e parea non aspettassero che un cenno per mettersi in viaggio, perchè la loro immobilità e quella de' loro condottieri dinotava non essere quella una revista, e meno una militare evoluzione. Ma per ben intendere le forze che erano in ordine per la segreta impresa ( se pur tale era quella a cui miravasi allestendo tanta gente ), è bene che il nostro lettore sappia che cosa intendasi dicendo una Lancia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Una Lancia adunque componevasi di tre persone a cavallo: la prima, e la più ragguardevole , era il soldato che Lancia chiamavasi, ovvero Caporale di Lancia; egli era riccamente armato e di tutto punto; ma questo soldato, di esperimentato valore o distinti natali, avea in suo ajuto un altro cavaliere con usbergo, elmo, gambiere, spada e coltello; ed oltre a questo, un donzello o scudiero, detto Ragazzo; e questi due ultimi sempre il loro capo o il Caporale di Lancia seguivano, tutti e tre sovra di buoni cavalli. Ed era poi una Lancia ben pagata, perchè (lavasi da circa 480 lire delle attuali nostre Milanesi per ciascheduna, ogni mese. — Quindi è che dicendo noi cinquecento Lance, intendiamo dire mille e cinquecento soldati a cavallo di scelta milizia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Quest’uso delle Lance poi, era ancora recente nell’Italia, perchè recatovi dalla Compagnia Inglese che noi abbiamo già altrove più di una volta menzionato; usandosi prima le Barbute, che componevansi ciascuna di due soli cavalieri. Però tutto questo grande apparecchio d’armi , non era che per accompagnare il principe in una sua pia spedizione , quella cioè che egli dicea di dover intraprendere per un voto da lui fatto al tempio di Nostra Donna del monte di Varese. Ma Giovanni Galeazzo sembrava aver notizie certe che a lui agguati tendeva lo zio Bernabò; e, timido qual era, parea pensare ad assicurare la propria persona con forze atte a respingere all’uopo una violenza.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Nè questa era una sorda calunnia formatasi fra il basso volgo : il principe stesso avea manifestato a più di uno de’ suoi capitani i suoi timori ; e questi palesati aveanli a molti altri individui, ed in breve furono a tutti noti : tutta Pavia tremò pel suo buon principe, e temette perderlo; da ogni parte vennero a Gian-Galeazzo istanze perchè con ogni argomento pensasse alla sicurezza di sua persona, e non si fidasse di quell’uomo ambizioso di Bernabò, che sprezzando ogni legge di giustizia e di religione, come quegli che sospetto era ancora di massime eretiche, avrebbe potuto , coll’imprigionare il nipote allora senza prole maschile, fra’ suoi figli dividere i di lui Stati. Non senza alta cagione, si soggiungeva, alla morte di Marco, Bernabò per sè si era riserbato Milano, e non avea anche quella città lasciato agli altri suoi figliuoli : quel vecchio scaltro ed ambizioso sentia certo in sè rinascere l’antica cupidigia, pensando alla facilità dell'acquisto. Supplicavano quindi i cittadini il loro Principe a non volere lasciarsi cogliere al laccio, e starsene bene in guardia, ed anche, se fosse possibile, rinunziasse alla gita che avea meditata, in altri modi appagando la propria divozione.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Noi non sappiamo se spontanee, o per istigamento di alcuno, queste suppliche de' cittadini giungessero a Gian-Galeazzo ; ma sappiamo bensì che il timore delle insidie tesegli dallo Zio era tanto universale che ne partecipava la sua stessa moglie Caterina, sebbene figliuola di Bernabò, e Valentina, la vaga figlia di Isabella di Francia che teneramente era amata dal genitore. Troppo amata! giacché l’amor suo fu in progresso di tempo tanto all'Italia funesto!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Quindi è che, dopo di aver di alcune ore dilazionato il momento della partenza, il Conte di Virtù, colle lagrime agli occhi, come uomo che andasse incontro a certo pericolo, prende a commiato dalla cara consorte, dalla bellissima figliuola; e gli ultimi suoi abbracciamenti tanto teneri erano e pietosi che bastati sarebbero a disarmare, se pur ne avea, il più feroce de’ suoi nemici. — Bernabò, diceva egli, mi mostra cordiale amicizia; ma tutta Pavia mi insinua che di lui diffidi: oh quanto pesa al mio cuore dover sospettare di un uomo che io amo , che io venero, che io chiamerò sempre col nome di padre. Ma no : calunnie sono quelle che le sue intenzioni denigrano; giammai Bernabò non vorrà tradire un nipote che sinceramente lo ama; vorrà tradire lo sposo d’una sua figlia.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E quindi alzando gli occhi al cielo: —E d'altra parte, soggiungeva, perchè tanto diffido io quando il cuore de’ principi sta nelle mani di Dio; e sempre non sarà fatta che la sua santà volontà? — Ma pure, con accento di non ordinaria tenerezza proseguiva, io nello staccarmi da voi, una insolita pena io provo. Ah sì, il mio cuore mi parla di timori e dubbi che giammai pria non provò!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Vieni al seno mio, diletta Valentina: rechimisi la nostra bamboletta, o Caterina; a lei pure, partendo, darà un bacio il genitore: e se l’ultimo questo fosse, io assai sono lieto, che, essendo essa figlia ancora della figlia di Bernabò, per essa avrassi rispetto, e sarà risparmiata; come lo si avrà per voi, Valentina, essendo nata del sangue reale di Francia. — E qui asciugandosi una lagrima che stava per cadergli, teneramente di nuovi abbracci stringea la figliuola e la consorte. Caterina gli disse, che essa una lettera allora allora avea spedita al padre per esortarlo a non voler commettere ostilità di alcuna sorte contro un nipote della cui fedeltà tante prove avea ricevute ; e il Conte di Virtù così soggiungeva : — Sì, egli è vero, quanti attestati non diedi io di amore e di divozione al mio zio e padre; e quanti a lui darne ancora io non desidero!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli fece delle leggi, ed io ciecamente le segnai; egli dispose di Castelli che erano in mia mano, ed io non mossi labbro; egli bramò Violante mia sorella per moglie di Lodovico suo figliuolo, ed io, con esortazioni che quasi furono dal mondo giudicate violenza, indussi Violante a render paghi i suoi voti. Che più? a sua posta ornai egli governa Milano, che pure a me ancora appartiene; e tranne che nel Castello di Porta Giovia, che ha mio presidio, quasi nessuna forza io tengo in quella città.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma no, egli a me non vuol male; io ciò non credo. Vere calunnie sono quelle che spargono il dubbio sulle rette intenzioni di Bernabò; e quanto più l'uomo è in alto, tanto più agevolmente la sua condotta è segno di maledica lingua: Cam detractoribus ne commiscearis: quoniam repente consurget perditio eorum. Noi non prendiamo parte alla malvagità di costoro: la loro malizia verrà certamente confusa.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— E qui, di nuovo dando un addio alla moglie ed alla giovinetta figliuola, e fatto un pietoso bacio alla bambina lattante che veniagli allora recata , con passo precipitato, quasi sottrarsi volesse ad una maggior commossione , uscì dalla terrena sala; venuto fra i suoi generali Ottone da Mandello e Jacopo dal Verme , montò a cavallo; e precedendo, in mezzo ad essi, le sue genti, si mise in viaggio, che il sole era già vicinissimo al tramonto. Però, bisogna dirlo, se grande fu il dolore di Gian-Galeazzo nel dipartirsi dalla moglie, egli ben pienamente lo seppe comprimere una volta che colle sue genti fu in istrada: egli più non parlò nemmeno di pericoli; e solo con Jacopo dal Verme si trattenne intorno la fedeltà delle schiere che lo seguivano, — Jacopo lo assicurò che questa era a tutte prove; e Ottone da Mandello l'asserzione di Jacopo del pari convalidò. Ben parlossi della probabilità di un incontro con Bernabò, e del seguito che questi avrebbe potuto seco condurre; ma questa volta timore di sorte alcuna non dimostrava il Conte di Virtù.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli disse al dal Verme e ad Ottone da Mandello che in ogni modo i suoi ordini loro glieli avrebbe dati in tedesco; e che interamente da questi dipendessero. E fra questi discorsi, ed altri non meno oscuri, giunsero al Castello di Binasco; nel quale il Principe entrò a passare la notte, per poscia rimettersi in cammino alla volta di Milano il giorno seguente. — Egli volgevasi al tempio di Nostra Donna del Monte ; eppure nè di esso nè di Varese non si fece parola alcuna.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","La sera, il Principe la passò pure in confidenziali colloquii con Ottone da Mandello e Jacopo dal Verme; e tanto parve poi occupato delle cose che con esso loro discorse, che brevissimo tempo concesse alle sue preghici e, che prima, tanto lunghe, stancavano la pazienza delle principesse sua sposa e sua figliuola. Sembrava che l’aria di Binasco avesse di lui formato un altr’uomo; parlava di affari, senza mai nemmeno mescervi uno de’ suoi favoriti testi scritturali; e solo allorchè le sue speranze spiegavan alto il volo, aggiungeva, piacendo alla Vergine sua patrona; quasi che la madre di Colui che si avea eletta una stalla per sua culla, una croce per letto di morte, che spesso non avea ove posar il capo la notte, giovar dovesse, qualunque essi si fossero, ai suoi ambiziosi disegni. Quindi col cuore combattuto dai dubbii e dalle speranze, ritirossi per gustare del riposo e del sonno nella sua camera.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il sonno però, nemico de’ tumultuosi pensieri, non scendeva a calmare le sue cure, a chiudere le sue pupille; ed egli così fra sè stesso discorrea: — Sì certamente o io o Bernabò corriamo grave pericolo : incomportabile a’ nostri disegni di uno di noi due è l’esistenza; o l’uno o l’altro dee dar il luogo : ove due grandi alberi crescano troppo vicini, l’uno all’altro toglie di suo vital nutrimento, e i loro rami non ponilo che contrastare. — Così i voti miei che quelli di Bernabò non sono che la grandezza.— Noi non siamo nati per essere principi della comune; e Bernabò ha troppi figli e troppo gli ama per non cercare di vantaggiarli. — Ognuno pensi ad assicurare sè stesso.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Quale colpa è la mia, se per mia sicurezza abbatto un rivale? io a ciò debbo determinarmi, se non voglio essere soppiantato. — Non è ambizione ... ; e se è ambizione, chi mai può alla propria ambizione negar cosa che ella esiga?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Fra queste confuse e lottanti idee il principe alla fine si addormentava; ma varii sogni , non meno che opposti, non lasciarono di turbarlo il restante della notte. Egli sognava da principio di essere fatto prigioniero da suo Zio Bernabò; era sottoposto a un giudizio: caduto in bassa sorte, gli amici per lui cambiavansi in nemici, ed i suoi fidi consiglieri fatti erano suoi accusatori; — egli era condannato a morire; e carico di catene, gemendo in una prigione, sentia intimarsi la latale sentenza, che l’inesorabile Bernabò, sordo alle preghiere della figlia, volea eseguita; ed il Conte di Virtù stava per essere tratto sotto la Loggia degli Osj ove si decapitavano le illustri vittime. Ma qui il suo sogno si confondea, ed a poco a poco sorgeva altra visione.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il feroce Bernabò era nelle sue mani, egli lo facea giudicare ; e mille accuse, giuste ed assurde, erano contro di lui messe in campo; e il tiranno venia condannato da giudici eletti per condannarlo; il suo nipote, generoso, però voleagli risparmiare la vita, e lo chiudeva in un Castello assai forte; ma i timori si impadronivano di Gian-Galeazzo, ed egli finalmente, istigato da’ vili suoi consiglieri, facea allo Zio apprestare il veleno. Poscia di questo fatto rimorsi egli sentiva : inorridiva, tornea del cielo la vendetta. Fra questi angosciosi tumulti del cuor suo, il sonno lo abbandonava ; ed egli chiamavasi contento che realtà non fosse il delitto a cui l'immaginazione sua avea dato corpo: — No, disse, no; se io avessi quell’uomo nelle mie mani, non lo vorrei spento .","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831",".., sebbene egli altrettanto forse non farebbe con me ! — Ma come sperar io potrei nella protezione della Vergine, spargendo il di lui sangue?— Una voce però segreta gli diceva che egli non era sicuro finchè viveva Bernabò. — Il Sole si era di già alzato , ed era anzi già assai alto sull’orizzonte.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il Conte di Virtù cintosi delle sue vesti sontuose, alle quali sottoposto avea un giaco finissimo con maniche, siccome colui che timido era e volea ad ogni buon conto bene assicurare da un’arma insidiatrice la sua persona, venne nella maggiore sala del Castello, ove lo aspettavano i suoi fedeli generali Ottone da Mandello e il dal Verme. Data un’occhiata nel cortile, egli vide che le sue genti stavano pronte per proseguire il viaggio. Gli fu offerto da colazione; ma egli disse, che quella mattina intendea digiunare; e quindi, dopo qualche momento, in cui l’animo suo parve in una sospensione penosa , si pose alla testa delle sue genti, però cinto da armati per maggior sicurezza; ed assai meno tranquillo del giorno precedente , anzi pieno di nojose cure, timori e dubbiezze, poco parlando coi due suoi confidenti generali che avea a lato, molto pensando,— e di quando in quando guardandosi intorno, quasi timoroso di sorpresa, proseguì il suo viaggio alla volta della popolosa metropoli della Lombardia, di cui in breve da lontano vidersi le torri che proteggevano le sue porte, le sue mura, ed i suoi forti Castelli, miste alle cupole ed alle guglie de’ suoi più vasti templi e de’ più ricchi suoi palagi.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E pensando fra sè quel che far deggia, In gran tempesta di pensieri ondeggia. Tasso. La sera stessa che fra moleste cure passava Gian-Galeazzo nel Castello di Binasco, non meno fra gravi pensieri e discussioni la passava Bernabò Visconti nella sua Corte di S. Giovanni in Conca in Milano.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli trovavasi in mezzo alla sua famiglia, e la collera da cui era stato investito alcuni giorni prima interamente avea dato luogo alla sua abituale tranquillità. Egli era però predominato da sentimenti di melanconia: e l'anima sua sembrava come presaga di un male, che la ragione però persisteva a non riconoscere presente. — Domani , dicea mestamente Bernabò , forse noi albergheremo in questo nostro Palazzo il Conte di Virtù ; egli passa da Milano, ed io farò ogni tentativo per indurlo a fermarsi con noi una giornata !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ben duolmi che con esso non sia ancora Caterina mia figlia: i miei anni già sono vicini al loro fine; e dolce sopra ogni modo mi riesce trovarmi fra i miei figli! — Ma io però non mi vedrò più dinanzi il più valoroso de’ figli miei, il mio Ambrogio ! Giovine coraggioso , il nome tuo vivrà eterno per le gloriose tue gesta; la fama delle tue azioni passerà a ben lontane generazioni ; e la ricordanza tua giammai non verrà meno, scolpita in caratteri indelebili, nel cuor del padre tuo, che in te compiacciasi vedere un fortissimo guerriero, sorto dal suo sangue, terrore de' suoi nemici, e che al carro suo aveva avvinta pei crini l’instabile vittoria!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ed oh! perchè te ora racchiude la rapace e ingorda tomba; perchè i lauri, onori del tuo crine, immobili stanno deposti su un freddo marmo sepolcrale, e nel punto più luminoso di suo splendore spensesi quella face della tua gloria, che tanto lume pur spandeva sul padre, a lui lasciando invece un argomento di eterno pianto ; ma non eterno, perchè in breve sarò a raggiungerti nel sepolcro ! — Oh sì, quanti cari mi aspettano in quel mondo tenebroso che fra il misterio della speranza l’anima nostra intravede di là della breve nostra vita, che il culto de’ nostri padri ci stringe a credere ferinamente !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Tu là mi aspetti, mio diletto Ambrogio; e tu pure là mi aspetti, o mio prudente Marco , e tu mia diletta Regina che l’animo mio nell'impeto de’ suoi furori tempravi, versando come fresca onda sovra un incendio. Oh, giunta che a questo vecchio sarà l'ultima ora , egli non lagnerassi di passare all'altro asilo; non lagnerassi, poichè colà già lo precedettero tanti oggetti del suo amore ! — Che il cielo dia loro pace !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Nè io cesserò di profondere doni alle chiese ed ai conventi, perchè grazia e riposo impetrino a quelle anime tanto al mio cuore conformi, ed a cui sì sovente si volgono i sospiri di Bernabò. — Ma voi fissate al suolo gli occhi, Lodovico? voi vi oscurate, voi pure, in volto, Rodolfo ; e voi una lagrima tergete, mia Donina?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","No, io voi non rimprovero , encomiando i trapassati miei figli, la mia defunta consorte. Voi pure siete gioja e sollazzo a' grami miei giorni ; ma omai a Bernabò è più vicino quel tempo che colla morte incomincia, che quello di cui la sua falce inesorabile tronca il filo! — Su via, padre, così non parlate, voi troppo profondamente rammaricate i vostri figli con queste sì penose idee.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Se cari vi erano quegli oggetti che ai vostri occhi non sono più presenti, pensate che meno non vi amano i molti figli vostri che tuttavia vi stanno intorno, e pregano dal cielo prosperità e sereni pensieri al padre loro. — Si, voi pure ama, o mio diletto Lodovico, Bernabò ; e voi pure, o mio Rodolfo o mio Lancellotto, e voi, Donina e Violante; e voi pure egli ama, o figli suoi lontani dagli occhi suoi bensì, ma non mai del suo cuore. E questo istesso Conte di Virtù che di me diffida, se vedere egli potesse il mio cuore, egli non vi leggerebbe certo nè l’odio nè il tradimento !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ed oh vederlo egli sapesse domani, come io glielo mostrerò! Egli si è posto in viaggio scortato da cinquecento lance, di me temendo; ed io, solo co’ figli miei, e disarmato, andrò ad incontrarlo e stenderógli le braccia. Valesse ciò a farlo arrossire de’ suoi ingiusti sospetti: ad acquistarmi la sua sincera benevolenza!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma, tu sembri impaziente di parlare Medicina ? Su via , parla , esponi quello che l’animo tuo sembra ansioso di palesarmi. — Medicina disse: — Signore, è vero; mi viene in mente una tavoletta , e tale stizza mi sento nella lingua che conviene che io la dica: Sentite bene.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Un Istrice viaggiava insieme con una Volpe, e questa gli dimostrava tanti riguardi che il buon animale tutto irto di pungoli acuti se la tenea per la più amorevole compagna che egli al mondo si avesse mai , ed in lei pose tutta la sua fiducia. Venuta quindi la notte, essi disegnarono passarla insieme in una tana; e l’istrice sentendosi stanco fra sè disse: che vale che io tanta diffidenza mostri a costei, e che, lasso come sono, essendo in sì sicura compagnia, mi tenga indosso le armi? Sono io bene ingrato alla tanta cordialità che questa buona bestia mi dimostra: siamo più confidenti, non pensiam male del prossimo: io mi trarrò fuori questa incomoda mia armatura, e ancora riposerommi più a bell'agio.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Di ciò egli ne fe’ parola alla Volpe ; e la Volpe commendando il suo consiglio, gli soggiunse anzi, che veramente già dal suo star sempre armato cominciava a prender timore , e pensava lasciarlo. Per la qual cosa il buon istrice, cavatesi le armi da dosso, si diè senza sospetto , a dormire. — Ma che fece la Volpe, poichè l’istrice si fu addormentato?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Oh costui, disse, fu ben balordo a fidarsi di me: l’occasione è assai propizia, il boccone sarà saporito; non lasciamolo scappare: e addentato l’istrice non badò più che tanto al suo gemere, al suo lamentarsi, morendo, della perfidia della Volpe, del suo tradimento. — Che cosa mi vieni a contare di queste corbellerie Medicina ; al diavolo una così insulsa storia dell’ Istrice e della Volpe ! dovevi raccontarla al mio Mastino allorchè egli non può prender sonno nel suo letticciuolo !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Possibile che un par tuo abbia a stancar le nostre orecchie con queste scioccaggini : e che tu stesso ci voglia sì pazienti da udire i discorsi della Volpe e dell’Istrice dalla pelle irta di spine ! — Signore, l’istrice però, tornando in vita, potrebbe darvi un buon suggerimento; e chi ha orecchie per intendere intenda. — Che vuoi tu dire?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Fa egli a te bisogno di parlare in parabole con Bernabò ? — Ebbene, signore , giacchè me ne date licenza, io vi tornerò a dire che non vi fidiate sì agevolmente del Conte di Virtù. Andar a compiere un voto con cinquecento lance ella è una cosa si strana, che io dirò, per lo meno , la sua intenzione deve riuscire assai sospetta.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","E poi, che sono questi timori che egli mostra di voi? questi sospetti ai quali voi avete dato sì poco fondamento ? Non siete voi vissuto ventiquattro anni in pace con Galeazzo suo padre ?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","e con lui stesso foste voi un istante solo disposto a dichiarargli la guerra? — Che se ad ogni modo volete vederlo, abbracciarlo ; se egli come la Volpe ha sua forza ne' denti e nella scaltrezza, voi non siate, come l’Istrice, sì confidente da deporre le vostre armi : egli scortato da cinquecento lancie passerà per Milano ; voi con altre cinquecento andate ad incontrarlo fuor delle mura. Un silenzio profondo succedette all’osservazione di Medicina ; e finalmente, rompendolo, con voce grave Lodovico si attentò di soggiungere : — Padre mio, non isprezzate il consiglio di Medicina; panni che in esse sia molta saggezza.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Sì veramente, Lodovico, a voi sempre piacque assai la prudenza; ma non avrebbe così detto il mio Ambrogio, se ancora fosse vivente. — E non di meno a me non costa che un cenno raccogliere cinquecento lance , e presentarmi, da esse scortato, armato io pure al mio nipote. Ma veramente questa sarebbe una diffidenza che sola varrebbe a giustificare i suoi timori : il povero Conte di Virtù potrebbe anche perdere la sua testa debole, immaginandosi che io gli tendessi delle insidie.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Medicina si ostina a vedere in lui un furbo ; ma stia queto, che io assai meglio di lui conosco mio nipote e mio genero; egli è timido oltre modo, e se un tempo parve ambizioso , ora non pensa che a percuotersi il petto, ad udir prediche ; e di ciò pure mi assicurò con una sua lettera Uberto Visconti. — Che se alcun motivo a temere fosse di moti ostili; possibile dovesse sfuggire all’acuto sguardo di Uberto ? — Io vi ho già compiaciuti spedendo quell'uomo a Pavia ; ma il risultamento della sua gita non fu che aver assistito ad una nojosa predica che un frate Agostiniano spacciava innanzi Gian-Galeazzo e la povera Caterina, che sbadigliava non meno di Valentina la giovinetta figlia del Conte !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ora ho ben inteso, Medicina, che cosa volea dire il tuo Istrice e la tua Volpe: comprendo che cosa volevi insinuarmi; e la storiella non è del tutto brutta, presa da questo lato ; ma il voler vedere de’ pericoli in questa circostanza è veramente codardia. — E del resto io non dico che possa anche decidermi ad andar incontro a mio nipote a capo anch’io di quattro o cinquecento lance; ed ancora potrei lasciarlo andare ove egli si vuole, senza pensare ad incontrarlo: giacchè veramente la sua diffidenza, pensandovi, non merita da mia parte tanta cordialità. In questo mentre fu recala da un donzello una lettera al signor Bernabò.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli la aprì, e disse: Scrivemi Caterina: — quindi la scorse cogli occhi con qualche avidità, ed appresso soggiunse: — Udite, o voi che mi consigliate a dubitare del nipote mio. « Oggi con lagrime da me si scosta il mio diletto consorte, il Conte di Virtù. Egli passerà per Milano, e non potè dissimularmi che molti gli suggeriscono di temere di voi.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Io però lo rassicurai. Perchè temerebbe egli un padre che tanto ama sua figlia, e che offendendo Io sposo la renderebbe infelice? Ah!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","io mai non mi indurrò a credere che voi pensiate a ciò. In ogni modo, se ancora nata fosse, io non ne dubito che ogni idea ostile in voi cesserà, ricordandovi che mediatrice di pace fra voi e il Conte sta in mezzo la vostra Caterina ». Sentite ?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Se il Conte pensasse a nuocermi, tanto potrebbe egli simulare che non avesse ad avvedersene mia figlia? E potrebbe Caterina traspirar le sue trame, e non darne parte al genitore? No, è impossibile: i sospetti di Medicina mostrano solo quanto acuta sia la sua mente; ma io conosco troppo i figli miei, troppo conosco il nipote!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Il timore che voi cercate ispirarmi del Conte di Virtù non ha fondamento : io bene potrei andargli incontro seguito da un intiero esercito ; ma io ci andrò anzi solo, e precederanmi i miei figliuoli, Lodovico e Rodolfo : — Di questo modo, io verrò a persuadere una volta il Conte delle leali mie intenzioni ; cesserà questo scandolo di vani sospetti, e quel cervel debole di Gian-Galeazzo finirà di tremare, e di sbigottire coi vani suoi terrori anche mia figlia! — Sì, io lo ripeto, se una maschera di simulazione coprisse il volto del Conte di Virtù, ben egli potrebbe dissimulare con tutto il mondo; egli ancora, voglio concederlo, di ciò potrebbe essere capace ; ma egli dissimular pur tanto non potrebbe da ingannare Caterina che giacegli al fianco durante quel tempo in cui l’uomo non può fingere, fra il sonno. Quante volte ne’ suoi sogni angosciosi la tenebrosa anima del Conte svelar si dovea, se egli nel suo segreto davvero meditasse la mia rovina; quante volte, abbracciando la figlia, l'orrore di lui impadronir si dovea pensando che quelle braccia sue stavan tessendo una tela funesta al genitore!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— No, nessuno mi parli di tradimenti. Per vie aperte e chiare procede Bernabò: egli la simulazione abborre e il doppio volto: ed egli colpevole si crederebbe di finzione e di doppiezza, se ora veder volesse in altri quel tradimento che un'anima sola a meditare usa i più intricati potrebbe immaginare ! Così disse, e poichè egli alquanto si era riscaldato pronunziando queste parole, che uscivano da un cuore pieno di forti passioni e che agevolmente faceasi fervente, nessuno credè a proposito di far replica alcuna.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Bernabò poco dopo si ritirò , e con lui accompagnossi Donina Porri, che in modo carezzevole e tenero gli diede il braccio. Lodovico anch'egli invitò Violante ad accompagnarlo nel suo appartamento; e soli restarono nella sala Rodolfo e Medicina. — E così come siete voi persuaso , Medicina, delle ragioni addotte da Bernabò?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Come si può essere persuasi della discrezione di un lupo al quale il pastore lasci aperto l'ovile, o di un funciul ghiotto che arrivi colla mano al luogo ove sono riposti i confetti. — Ed io pure non sono tranquillo : ma io confido nel mio valore ; e certamente domani non lascerò di vestire soppanni una maglia. — Ed io non lascerò di stare all’erta, per accorrere in vostro soccorso con delle schiere qualora il bisogno potesse richiederlo; ma io vorrei che la notte rendesse più saggio Bernabò , e non si fidasse di chi in lui ha tanto poco di confidenza!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Di nuova istoria mi con vieti far versi E dar materia al vigesimo canto, Dove potrà chiaramente vedersi Ch’ognun non è così come par santo. Berni , Orlando , C. XX. Ma se tranquillo non potè essere questa notte sovra i dorati letti de' Visconti il sonno, tanto in Pavia come in Binasco ed ancora nella ricca città che il piano di Lombardia signoreggiava, nè pur tranquillo le nere ali stendea sovra le pupille di Uberto, addormentatosi fra le più penose meditazioni.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Bernabò assai amore gli avea dimostrato altre volte, assai confidenza anche recentemente ; ora tacendogli i motivi de’ suoi sospetti non era egli un ingrato , un traditore? Scusavanlo la tirannia fatta ognor più grave di quel Signore ; aggiungevasi , a giustificare agli occhi suoi la sua risoluzione , gli oltraggi recenti da lui medesimo ricevuti da Rodolfo. Questa iniqua casa, che tutto funesta il suolo della bella Insubria, cada e riceva una volta la pena meritata dei moltiplicati suoi errori!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma pure giganteggiavagli alla mente l’idea del tradimento. — Il desiderio di vendicare le mie private offese è solo che mi fa ora bramare la caduta di chi prima co’ miei consigli io sostenni , e seppi scusare ne’ suoi traviamenti. Una giovanile stoltezza spinge Rodolfo ad insensate imprese ; ma si emendarono i suoi fratelli, e fra questi ancora taluno è che di colpa alcuna non è macchiato ; e alcuno che non varcati ancora ha gli anni della innocenza!","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Fra questi tormentosi pensieri e dubbi angosciosi, Uberto chiudea le luci al sonno ; e più volte lo udì lamentarsi, durante la notte, la fedelissima Isabella, sollecita per quelle mal celate angosce dello sposo. Il turbamento di costui passava nel petto della casta moglie; e le pene del marito destavano altre pene nell’animo della figlia di Anichino, pene anche più nojose in quanto che più di mistero cinta ne era la cagione. Sórto che fu il giorno, Uberto lasciò il Ietto, inquieto; e poco badando alle sue ferite, scese nel suo giardino, e si assise pensieroso sovra un seggio formato da un antico tronco; e quindi volgendo gli occhi verso il nascente sole: — Qual giorno, dicea fra sè, funesto forse alla mia tranquillità, oggi incomincia: quali avvenimenti stanno ora per accadere; quali disgrazie che io forse posso distornare !","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Egli immerso trovavasi in tali considerazioni , quando si sentì chiamare a nome da una voce non sconosciuta; e guardandosi indietro vide a sè davanti un frate, di cui appena vedeasi il viso, adombrato dal suo cappuccio. Ma egli stupì ravvisando in quel viso fattezze che parevangli famigliari ; e rimase attonito senza proferire parola. — Ah!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","ah ! ah ! ridendo il frate allora prese a dire, Sì son io, signor mio, che cosa credete?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","vedere un’anima dell’altro mondo? no no, son io, Anseimo in carne ed ossa! Ma di grazia, signor padrone , permettete che presto presto vada a raccogliere il poco di danaro che avea avanzato, risparmiando (e un po’ rubando, soggiunse mentalmente), e che fatto fardello delle cose mie più preziose, me le porti, in fretta in fretta, a Pavia ; poichè per ora le terre del Milanese sono poco sane per il poveretto Anselmo, che non sa dir come, ma io credo per miracolo, ha pur salvata la vita.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Per quanto privo di superstizione fosse Uberto , nonostante nel tempo in cui vivea sarebbe stato un prodigio se non avesse creduto di vedere un’ombra, e involontariamente non avesse fatto, come fece, l'onnipossente segno di nostra redenzione; egli adunque, segnandosi, gli disse: — Chiunque tu sia, giacchè Anselmo egli è sicuro che venne spento in un modo crudele, parla, narrami d’onde vieni, e per qual motivo ; nè celarmi alcuna delle cagioni che qui ti conducono. — Signor Ubertoso la ringrazio dell'onore che mi fa di credermi, un angelo no, dunque un demonio; ma di grazia, guardi che non ho i piedi forcuti, come hanno, a quel che dicono, i satelliti di Satanasso. Che io sia Anseimo , io lo credo in buona fede ; e se non credessi questo , non so che cosa io mi dovrei credere.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma veramente come io fossi salvato , mi pare un sogno; e la cosa è ancora assai oscura nella mia testa, e mi pare impossibile che così sia. — Io me ne stava in una prigione assai oscura; ed era notte, ed una povera lampanetta illuminava imperfettamente quelle volte sotterranee piene di spavento, una povera lampanetta accesa innanzi l’immagine del Redentore, al quale io mi raccomandava; quando sentii aprire la porla assai pesante del mio carcere, ed in esso ecco vedo entrare il sig. Rodolfo e il sig.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Lancellotto, figli di Bernabò, con un altro, non molto grande, grosso e con un volto assai marcato, che forse è il sig. Medicina che non conosco, e dietro di essi un canattiere che mi facea il pietoso uffizio di carceriere, e dovea quello anche fare, per me assai più grave ed intollerabile, di boja; e costui recavasi sulle spalle un sacco, da cui cavossi un cadavere. Allora, — Spogliati, alcun mi disse, de’ tuoi panni; ed intanto che io di altri mi vesto, il mio pietoso carceriere vestiva de panni miei quell'uomo morto; e l’altro sconosciuto che credo il sig.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Medicina si preparava a tingergli i capegli e il volto, e quindi si diedero ad impiccare quel cristiano in vece mia; ciò che io credetti assai ben pensato, perchè l'impiccare un uomo morto, io lo credo assai minor peccato che impiccarne uno che è ancora immagine di Domeneddio, come ci insegna che siamo tutti il parroco ed il cappellano. — Ma io queste cose le vidi in modo che mi sembrava un sogno; e fui condotto poi, come sarebbe a dire fuori del Castello, e poi in un altro luogo, e poi: — Scappa a Pavia, mi disse il sig. Rodolfo; e non è a dire se io fossi ubbidiente al suo consiglio, lo però, passata la paura prima, avendo avuto da fra Martino questa tunica, ho creduto bene fare una scappata a Sesto, per riprendere io stesso le cose mie; e per carità non parli con nessuno che io sono vivo, perchè non vorrei che venisse il grillo a Bernabò di farmi rivedere la soglia tanto inospitale del suo Castello!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Uberto stupì udendo le parole di Anselmo, nè seppe interromperlo con una sola sillaba. Egli diede un’occhiata a chi gli parlava con aria di chi ancora dubita; e finalmente, essendosi assicurato della verità ( tanto più che Anselmo, sviluppandosi del cappuccio che progettava un’ombra incerta sul suo viso, tutti a pieno mostrò i suoi lineamenti), alzossi , rientrò con esso nel suo palazzo, gli disse che vi prendesse tutto quello che egli vi aveva; e poiché lo ebbe veduto di tutto caricato, diegli alcune monete d’oro e l’accomiatò. — Ma quella inaspettata apparizione tutto, quasi per incanto, cambiò il corso de’ suoi pensieri.— Dunque, diss’egli, la pietà di Rodolfo salvò la vita, con tanto rischio di irritare lo sdegno tremendo del padre suo, ad un meschino, che, reo di un lieve mancamento, dal barbaro stato sarebbe punito colla morte?","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Che indugio? Un'opera tale merita tutta la riconoscenza: un uomo sì generoso merita che altri pure obblii ogni rancore verso di lui, ed un velo stendendo sugli altri suoi difetti, lo ritragga dal precipizio in cui sta per cadere. — Ciò detto , egli afferra una risoluzione; fa sellare un suo cavallo; e già stava per montarlo , per recarsi sollecitamente a Milano, quando Isabella che non l'avea mai perduto di vista , sopraggiungendo, ed inquieta per quella risoluzione: — Ah dove andate!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","gli dicea. Tutta la notte passaste in sogni angosciosi, e per me di tristo augurio; perchè così, aperte ancora le ferite vostre, partite? la vostra risoluzione tutte tremar fa per una spaventosa incertezza le mie fibre!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Cara mia, sciamò Uberto: io sono un traditore, se indugio un solo istante! E, non badando al dolore delle inasprite sue ferite, già salito a cavallo, ad esso diede di sprone, e si sottrasse agli occhi della sua diletta, che in un dirotto pianto proruppe , ritirandosi nelle segrete sue stanze ad irrigarne il talamo maritale. — Dopo questo distaccamento si mesto un altro più ridicolo ne avveniva; e la verità della storia vuole che non si taccia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Non avea fatto ancora Uberto cento passi che incontrossi nel nostro bravo dottor Gregorio che già tornava verso casa dalla sua passeggiata della mattina. — Il buon uomo credè sognare in vedere Uberto così a cavallo; mentre era sicurissimo che il giorno antecedente assai gli avea raccomandato il letto, o come egli diceva, decubitum. — Quindi, assicuratosi della verità, aprendo le mani ed alzandole in atto di stupore, cominciò a sciamare: — Heu, che vedo io mai!","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Si fermi sig. Uberto, si fermi per carità; quale risoluzione pazza è mai questa sua; avere due ferite omai sanate per glutinatione, ed invece di star tranquillo, et bibere aquam calidam, andare così all’impazzata su di un cavallo che sembra spaventato da Satanasso, per incontrare sicuramente un inasprimento delle ferite , movere inflammationem, e non guarire che per suppuratione, tirandosi così addosso una febbre che omai avevamo schivata, et febri laborare. — Ma egli va come il diavolo; ed io sono ben pazzo a gittare il mio fiato per chi non ha orecchie per udire.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Alla disperata costui, così facendo, sarà uno dei pochi che vogliono morire a modo loro, e non a modo della medicina. Ed il bravo discepolo del famoso Giovanni da Legnano perito nel diritto non meno che nell’arte salutare di guarire le malattie, avea ragione di far economia del suo fiato, per farne miglior uso , sia nel garire alla moglie, la quale a malgrado della dottrina del marito non avea di lui una troppo grande considerazione e spesso gli perdeva il rispetto, sia per dare lunghe spiegazioni ai villani egrotantibus intorno alle cagioni delle loro malattie, citando loro Ipocrate, Galeno, ed il suo Celso autore prediletto , e convincendoli in modo che nessuno sapea replicar sillaba; cosicchè un'ordinazione del dottore era un oracolo, e peggio ancora, era come l'ordine di un Sultano che può disporre della vita o della morte. E sia qui detto fra parentesi ad onore della pietà del dottore, stimando quella vita bene inferiore alla avvenire, a molte e molte delle sue pratiche il buon uomo dava passaporti per l’altro mondo.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Uberto frattanto, in poco più di mezz’ora giungeva a Milano ; e quindi in breve varcava la soglia del palazzo posto in vicinanza dell' antichissimo tempio di S. Giovanni in Conca, nel quale, siccome il lettore ben sa, abitava il vecchio Bernabò, risoluto di dare a questo principe consigli che assai utili tornar gli poteano, ed anche salvargli la vita. Ma Bernabò avea di già lasciato il suo palazzo. Entrato Uberto nella sala maggiore del piano terreno della Corte, ivi trovò Donina Porri in preda alla più violenta inquietudine, e Violante tutta di lagrime cospersa il viso, e di tanto più pietosa in vista quanto più muto era il suo dolore.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Uberto domandò a Donina : Ove troverebbe Bernabò. — Ah ! sciamò la desolata donna : Bernabò ?","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Sordo alle molte nostre preghiere, l’incauto Bernabò ora sta sfidando un grave periglio! Medicina, con savie ragioni, gli fe’ osservare che non era a fidarsi di Gian-Galeazzo, che cinto da gran numero di armati sta per passare dalla città ; ma l’inflessibile Bernabò, solo con Lodovico e Rodolfo, mosse ad incontrarlo; ed il mio cuore non mi presagisce che sventure ! — Ah io andrò io stesso a distornarlo da questo passo, se ancora sono in tempo, sciamò Uberto; ed uscendo, rimontò a cavallo e lasciò al galoppo la Corte di S. Giovanni in Conca.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Frattanto il Conte di Virtù a Milano avvicinavasi; e ne era forse lontano un mezzo miglio, allorchè gli si fecero incontro Rodolfo e Lodovico; egli fece loro le più liete accoglienze del mondo; ma procedendo poi oltre, ordinò che intorno ad essi, a titolo di onore, disponessero varie guardie. Avanzandosi poi, egli giungeva presso le mura della Porta Ticinese , per la quale Gian-Galeazzo non volendo entrare, volgeasi a mancina, costeggiando la fossa ed incamminandosi alla volta del Castello di Porta Giovia, ove dicea ai cugini che intendeva passare la giornata in loro compagnia non meno che del loro padre e della propria sorella Violante, cui da alcun anno non avea veduta : — Ma arrivati che furono alla Pusterla di S. Ambrogio , sopra di una mula ecco comparire Bernabò, non seguito che da due inermi famigli , che veniva per incontrare ed abbracciare egli pure il nipote: il vecchio principe tutto pieno di confidenza se ne venia; ed in vedendo il Nipote alzò un grido di gioja, al quale Gian-Galeazzo rispose inchinandosi dignitosamente sovra il suo cavallo. I due parenti già si avvicinavano; Bernabò, coll'ingenuità dell'uomo che vuole ispirare non pure confidenza ma ancora amore, stendea già al Conte le braccia in segno di cordiale e paterno affetto, quando a un cenno di questo, dando di sprone ai loro cavalli, Jacopo dal Verme ed Ottono da Mandello si portano ai fianchi di Bernabò; ed il dal Verme gravemente gli dice: — Principe, voi siete prigioniero !","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Come prigioniero ! Avresti tu coraggio di far tanto, replicò accendendosi in volto di una fiamma di sdegno Bernabò. — Il mio Signore me lo comanda, replicò il dal Verme; ed afferrò il vecchio principe pel cingolo della spada.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Bernabò allora volgendosi al Nipote con voce piena di rancore lo supplicò, che non volesse essere traditore del proprio sangue. Ma Gian-Galeazzo, girando le redini del suo cavallo, si volse indietro, ed Ottone da Mandello tolse di mano a Bernabò la bacchetta, altri gli tagliò il pendone della spada; e Bernabò, mordendosi le labbra, ma serbando un altero silenzio, dovette seguire i passi dei traditori; i quali di buon trotto, coi figli che incontrato aveano la stessa sorte, avendo Rodolfo fatto in vano prova di difendersi colla spada, lo condussero nel vicino Castello di Porta Giovia. Uberto che il passo avea a tutto suo potere accelerato del suo cavallo, giunse appunto nell'istante in cui il principe, fatto prigioniero, venia tratto in silenzio verso il Forte guardato dai soldati del simulatore Conte di Virtù.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Egli allora di subito diede di volta al suo cavallo, ed a tutto corso tornossene alla Corte di Bernabò, a recare la notizia infausta, ed a provvedere, se pure v’era ancora modo, di salvare il tradito principe. Alla crudele notizia, Donina svenne di dolore, Violante diede in lai pietosi, che mostravano quanto da lungo tempo avvezzo fosse alla tristezza il suo cuore. La meschina sè stessa accusava di quella disgrazia; e l’influsso di sua maligna stella, che già tre sposi innocenti tolti le avea, e lei tuttora lasciava a un’odiosa vita; e prorompendo in lamenti, accusava l’ambizione del fratello , la sua durezza a lei nota da gran tempo, la scellerata sua ipocrisìa.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Frattanto Uberto con Medicina concertavano di radunare le schiere di Bernabò, di far sollevare con grandi promesse il popolo; ed a quest’effetto uscirono per recarsi alla Fortezza della Porta Romana, fatta edificare da Bernabò, ed a quelle della Porta Nuova e della Porta Orientale, che pure a lui appartenevano. — Ma essi si avvidero che irreparabile era di questo la caduta;perchè il popolo, già istruito dell’avvenimento, esultando e tumultuando di già gridava: Viva il Conte di Virtù; e muojano le Gabelle , dalle quali era stato assai vessato da Bernabò, in proporzione di quello che lo fossero i Pavesi e gli altri suoi sudditi dal Conte di Virtù. Quindi Uberto e Medicina ad altro volsero l’animo loro; a mettere in salvo, cioè il fanciullo Mastino e Donina Porri; ed a quest’effetto , radunate duecento lancie, tornarono sollecitamente ai Palazzo di S. Giovanni in Conca; e Medicina prendendosi in groppa il giovinetto principe, invitò Donina a seguirlo, e, questa rifiutando, scongiuravala colle più vive istanze.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma Donina, in preda al più vivo dei dolori, giurò che diviso la sorte ella avrebbe di Bernabò; con istanze però determinando Lancellotto a seguire Mastino. — Usciva adunque cinto da un buon numero di genti armate il fanciulletto figlio di Bernabò dalla città, senza intendere bene il motivo di quel grande trambusto; e seguendo una guida fedele, portavasi a Desio, e chiudevasi in quel Castello, per passar poi , in miglior tempo, a Brescia, città della quale tenea il comando. Ma per allora non istimò di vantaggio allontanarsi Medicina, sperando che nella città ancora nascer potesse un partito favorevole all’imprigionato Visconti, la di cui sventura credea dovesse essere da molti compianta, e condannato il tradimento del di lui Nipote.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ma egli si ingannò: il popolo , gridando Muojano le gabelle , e credendo la Signoria del Conte di Virtù dover essere per esso ben più dolce sicché passassero dall’inferno al Paradiso, fu dallo scaltro Conte occupato, e mosso a suggellare la rivoluzione e il suo delitto. In fatti Gian-Galeazzo lasciò la plebe saccheggiare il Castello di Porta Romana ove era il tesoro di Bernabò, ardere i libri dei dazii , e manomettere la Gabella del sale; ed intanto , radunato il Consiglio Generale della città , si fece conferire interamente di questa il dominio. — Fatto istituire di poi un processo a Bernabò, e denigratolo ancora di calunnie presso gli altri Stati d’Italia, lo chiuse nel Castello di Trezzo, ove altro conforto non ebbe l'infelice se non se nella fedeltà di Donina, che volle con lui dividere la sua prigionia.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","— Ma questa non fu lunga, perchè il Nipote che con sì brutto tradimento gli avea tolto lo Stato, invidiogli ancora quella misera ed inutile vita, e col veleno otto mesi dopo gliela troncò. Poichè il giovine Mastino fu entrato nel Castello di Desio, Uberto mestamente al suo palazzo di Sesto fece ritorno ; nè più ebbe parte negli affari, rifiutando gli onori che profferigli il Gonte di Yirth. — Doleagli di non aver potuto salvare quel Principe sciagurato vittima della perfidia dell’infinto Nipote; ma assai più che sè stesso, incolpava la mala fortuna; ed ancora, siccome Isabella tentava di dimostrargli, riconosceva nell’avvenuto la mano del Cielo, che puniva le colpe di quel Signore per concedergli un tempo migliore a farne espiazione.","YES"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Ed in vero le visite beneficile di questa Provvidenza parvero evidenti ad Uberto, nell’udire che Bernabò in morendo avea dati ben chiari indizii di pentimento. In fatti appena lo sfortunato principe si avvide di aver inghiottito in una vivanda il veleno, che prorompendo in un dirotto pianto, lungi dal maledire come prima avrebbe fatto il Nipote, diede segni di gran pentimento, e, ricevuti i sacramenti, non si ristette, finchè ebbe fiato , di percuotersi il petto, replicando quelle parole piene di fiducia per un peccatore: Cor contritum et humiliatum Deus non despicies; e replicolle finchè ebbe vita. Lodovico e Rodolfo, prima condotti nel Castello di S. Colombano, dopo la morte del padre vennero trasferiti essi pure in quello di Trezzo, ed ivi gelosamente sì ma non crudelmente trattenuti finché ebbero vita.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Non sopravvisse alla sua novella sventura la misera Violante, e, dopo due anni di una vita tutta dedita alla pietà, morì in Pavia, senza aver potuto ottenere dal sospettoso fratello di vedere, nemmanco una volta, lo sposo innocente sì perfidamente da lui tradito. Un conforto (e ben ne avea di bisogno) fra tanti soggetti di dolore ebbe però Uberto Visconti, e fu questo il ritorno del fratello di Isabella. Gian-Galeazzo revocò il bando pronunziato da Bernabò contro i signori della Martesana i quali nel 1373 aveano favoreggiato il Conte di Savoja ; e questo decreto, pronunziato prima della morte di Bernabò, restituì Marco agli abbracciamenti della sorella; e Marco, fatto l’amico ed il compagno inseparabile di Uberto, era quello che più di ogni altro si ingegnava dissipar le sue cure, nei momenti in che il Visconti era colto digli assalti non infrequenti di sua melanconia ; ed in tali congiunture venne assai bene provato quale tesoro sieno , quale conforto rechino nelle procelle della vita, una moglie dilietta ed un amico fedele.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","Giammai però Uberto potea portarsi a Crescenzago nella casa di Marco, senza fremere all’ idea del doppio delitto che ad un tempo stava per contaminarlo , per effetto de’ suoi sospettosi giudizii, e con fervide espressioni malediceva la gelosia. Fra tanti mutamenti di cose il solo che vi guadagnò fu Anseimo ; egli deliberò fra sè stesso quello che poi tanti teologhi deliberarono in favore di Francesco I Re di Francia, che cioè le promesse fatte in prigione e per timore non valeano; ed infedele alla sua promessa sposa dalle chiome d’argento , volava tuttavia a corteggiare la sua bella tiranna , la fenice delle donne, la sola eccezione che egli facea nella condanna generale del suo sesso, in somma Teresa: — non si sa però se questa per gratitudine si sia prestata a dar la mano ad un amante che toccava i cinquant'anni. Di tanti avvenimenti poi il tempo mutò del tutto la scena: più non si conserva il palazzo di Bernabò ; una sola pietra non rimane in piedi di quello di Uberto: solo, fidando i secoli, tuttavia esiste l’antica chiesa di S. Giovanni in Conca, la quale però è volta a profani usi ; e nel palazzo di Brera è trasportata una antica statua di marmo fatta eseguire da Bernabò Visconti, che lo rappresenta al naturale, assiso, d'armi coperto, su un gran cavallo, e avente ai lati le effigie della Forza e della Giustizia; mentre Egli stesso conosceva che dal suo governo bandita era la Pietà.","NO"
"Campiglio_Giovanni-Uberto_Visconti-1831","Campiglio Giovanni","Uberto Visconti","1831","FINE.","NO"
